  به‌ناوی خوای به‌خشنده‌ی میهره‌بان
  هه‌موو سوپاس و ستایش بۆخوای په‌روه‌ردگاری جیهانیان.
  به‌خشنده‌ی میهره‌بان
  خاوه‌نی ڕۆژی سزاو پاداشت دانه‌وه‌
  خوایه‌ ته‌نها تۆ ده‌په‌رستین وه‌ ته‌نها له‌ تۆ داوای یارمه‌تی ده‌که‌ین
  ڕێنموونیمان بکه‌ بۆ ڕێگای ڕاست
  ڕێگای ئه‌وانه‌ی که‌ چاکه‌ت له‌گه‌ڵ کردوون نه‌ک (ڕێی) ئه‌وانه‌ی خه‌شمی (تۆیان) لێ گیراوه‌ وه‌نه‌ک (ڕێی) گومڕایان.
  به‌(ئه‌لیف،لام،میم) ده‌خوێنرێته‌وه‌. ئه‌م پیتانه‌ی له‌سه‌ره‌تای هه‌ندێ له‌ سوره‌ته‌کانی قورئاندا هاتوون ته‌نها خوای گه‌وره‌ ده‌زانێت مه‌به‌ستی پێیان چی یه‌ ئه‌مه‌ ڕاسترین ته‌فسیره‌ بۆ ئه‌م پیتانه‌، به‌ڵام به‌چه‌ند جۆری تریش ته‌فسیر کراوه‌ له‌وانه‌: ئه‌م پیتانه‌ ناوون بۆ ئه‌وسوره‌تانه‌ی له‌سه‌ره‌تایانه‌وه‌ن، یان ناوون بۆ خوای گه‌وره‌، یان بۆ ده‌سته‌وسان کردنی عه‌ره‌به‌ بێ باوه‌ڕه‌کانه‌ که‌ده‌یان وت ئه‌م قورئانه‌ له‌خواوه‌ نه‌هاتووه‌، پێیان ده‌ڵێت ده‌ی وێنه‌ی قورئان بڵێن که‌هه‌ر له‌و پیتانه‌ پێک هاتووه‌ ئێوه‌ به‌کاری دێنن.
  ئه‌م قورئانه‌ هیچ گومانێکی تێدانیه‌ ڕێ نیشانده‌ری پارێزکارانه‌.
  ئه‌وانه‌ی که‌ بڕواده‌هێنن به‌شته‌ په‌نهان و نادیاره‌کان وه‌ نوێژ ده‌که‌ن له‌وه‌ی کردومانه‌ به‌ ڕۆزی یان ده‌به‌خشن له‌به‌ر خوا.
  وه‌ئه‌وانه‌ی که‌ بڕوا ده‌هێنن به‌و قورئانه‌ی که‌بۆتۆ ( ئه‌ی موحه‌ممه‌د صلی الله‌ علیه‌ وسلم) نێرراوه‌ وه‌ به‌و کتێبانه‌ی که‌بۆتۆ نێراوانی پێش تۆ نێرراونه‌ته‌ خواره‌وه‌ وه‌ بڕوایان هه‌یه‌به‌ڕۆژی دوایی
  ئه‌وانه‌ له‌سه‌ر ڕێی ڕاستن له‌لایه‌ن په‌روه‌ردگاریانه‌وه‌ وه‌هه‌ر ئه‌وانن ڕزگار.
  به‌ڕاستی ئه‌وانه‌ی که‌ بێ بڕوا بوون بۆ ئه‌وان چوون یه‌که‌ بیان ترسێنیت یان نه‌یان ترسێنیت بڕواناهێنن
  خوا مۆری ناوه‌ به‌سه‌ر دڵ و گوێیاندا وه‌ په‌رده‌ به‌سه‌ر چاویانه‌وه‌یه‌، وه‌ سزای زۆرگه‌و‌ره‌یان بۆ هه‌یه‌.
  وه‌له‌ناو خه‌ڵکیدا هه‌ندێ که‌س هه‌یه‌ که‌ده‌ڵێ: بڕوامان هێناوه‌ به‌خواو به‌ڕۆژی دوایی له‌کاتێکدا ئه‌وان بڕوادار نین.
  به‌لای خۆیانه‌وه‌ خواو ئه‌وکه‌سانه‌ ده‌خه‌ڵه‌تێنن که‌ بڕوایان هێناوه‌ ! که‌س ناخه‌ڵه‌تێنن ته‌نها خۆیان نه‌بێت به‌ڵام هه‌ستی پێ ناکه‌ن.
  له‌ دڵیاندا نه‌خۆشی( ناپاکی) هه‌یه‌ خواش نه‌خۆشیه‌که‌ی زۆرتر کردن به‌هاتنی قورئان وه‌ سزای سه‌ختیان بۆ هه‌یه‌ به‌هۆی ئه‌و درۆیانه‌وه‌ که‌ ده‌یان کردو ده‌یان وت بڕوامان هه‌یه‌ .
  وه‌کاتێک پێیان بووترایه‌ ئاشوب مه‌نێنه‌وه‌ له‌ زه‌وی دا - ئاژاوه‌ به‌رپا مه‌که‌ن له‌ وڵاتدا ده‌یان وت : ئێمه‌ هه‌ر چاکه‌ کارین) ڕێکخه‌رین)
  ئاگادار بن که‌به‌ڕاستی هه‌ر ئه‌وانن ئاشوبگێڕ به‌ڵام هه‌ستی پێ ناکه‌ن.
  وه‌کاتێ پێیان بووترایه‌ بڕوا بێنن وه‌ک ئه‌وخه‌ڵکانه‌ی که‌ بڕوایان هێناوه‌ ده‌یان وت: چۆن ئێمه‌ بڕوابێنین وه‌ک  ئه‌وگێل ونه‌فامانه‌ی که‌ بڕوایان هێناوه‌ بێدار بن که‌ به‌ ڕاستی هه‌رخۆیان گێل و نه‌فامن به‌ڵام نازانن
  وه‌کاتێ (ناپاکان) بگه‌شتنایه‌ به‌وانه‌ی که‌ بڕوایان هێناوه‌ ده‌یان وت : ئێمه‌ش بڕوامان هێناوه‌ کاتێکیش به‌ته‌نیا بوونایه‌ له‌گه‌ڵ گه‌وره‌ فێڵبازه‌کانیان ده‌یان وت : ئێمه‌ هه‌ر له‌گه‌ڵ ئێوه‌ین بێگومان ئیمه‌ هه‌ر گاڵته‌ که‌رین به‌وان.
  خوا گاڵته‌ به‌وان ده‌کات( تۆڵه‌ی گاڵته‌ کردنه‌که‌یان لێ ده‌سه‌نێ) وه‌ماوه‌یان ده‌دات تا له‌سه‌رکه‌شیی خۆیاندا سه‌ر لێ شێواو بن.
  ئه‌مانه‌ ئه‌وانه‌ن که‌ گومڕاییان کڕی به‌ ڕێنموونیی جا نه‌ بازرگانی یه‌که‌یان قازانجی کردو نه‌ ڕێبازی ڕاستیان گرت
  دوو ڕووه‌کان  وێنه‌یان وه‌ک یه‌کێک وایه‌ که‌ ( له‌شه‌وێکی تاریکدا) ئاگرێک هه‌ڵگیرسێنێت که ‌له‌گه‌ڵ ده‌وروبه‌ری ڕووناک کرده‌وه‌ خوا ( خێرا) ڕووناکی یه‌که‌یان لێ بکوژێنێته‌وه‌ وه‌ بیان هێڵێته‌وه‌ له‌ناو چه‌ند تاریکیه‌کی وادا که‌هیچ نه‌بینن.
  که‌ڕو لاڵ و کوێرن بۆیه‌ ( له‌ گومڕایی خۆیان) ناگه‌ڕێنه‌وه‌
  یا وه‌ک (که‌سانێک له‌چۆڵییه‌کدا) بارانێکی لێزمه‌و به‌خوڕیان ( لێ داکات) له‌ئاسمانه‌وه‌ که‌ تاریکی زۆرو تریشقه‌و بروسکه‌ی تیدا بێت( به‌جۆرێک که‌ ) په‌نجه‌کانیان ده‌که‌ن به‌ گوێیاندا له‌به‌ر گرمه‌ی هه‌وره‌ تریشقه‌ بۆخۆپاراستن له‌مردن وه‌ خودا ده‌وری بێ بڕوایانی داوه‌
  نزییک بێ ئه‌و بروسکه‌یه‌ ( بینایی ) چاویان بفڕێنێ هه‌رکاتێ ڕووناکیی بۆ بدانایه‌ته‌وه‌ تیایدا بڕۆشتنایه‌ وه‌ کاتێ تاریکیشی بکردایه‌ لێیان له‌جێگه‌ی خۆیان ڕاده‌مان( ده‌وه‌ستان) ئه‌گه‌ر خودا بیویستایه‌ ( به‌و گرمه‌و بروسکانه‌) که‌رو کوێری ده‌کردن بێگومان خوا به‌سه‌ر هه‌موو شتێکدا ده‌سه‌ڵاتداره‌.
  ئه‌ی خه‌ڵکینه‌ په‌روه‌ردگارتان بپه‌رستن که‌ئێوه‌و ئه‌وانه‌ی پێش ئێوه‌شی دروست کردووه‌ به‌ڵکو به‌و په‌رستشه‌ خۆتان بپارێزن
  ئه‌و( خوایه‌ی) که‌زه‌وی بۆ ڕاخستوون وه‌ ئاسمانی بۆ کردوون به‌کۆشک- ئاسمانی بۆگێڕاون به‌گومه‌زی - وه‌ئاوی(بارانی) له‌ئاسمانه‌وه‌ هێناوه‌ته‌ خواره‌وه‌ ئینجا ده‌ری هێناوه‌ به‌و ئاوه‌ هه‌موو جۆره‌ میوه‌و به‌رێک بۆ ڕۆزیی ئێوه‌ که‌واته‌ هاوتا بۆخوا په‌یدامه‌که‌ن که‌ئێوه‌ خۆتان ده‌زانن بێ هاوتایه‌.
  وه‌ئه‌گه‌ر ئێوه‌ له‌گومان دان له‌م (قورئانه‌ی) که‌ناردومانه‌ته‌ خواره‌وه‌ بۆ به‌نده‌ی خۆمان(موحه‌ممه‌د(صلی الله‌ علیه‌ وسلم) ده‌ سوره‌تێک بێنن به‌وێنه‌ی ئه‌و،وه‌ بانگی هاوکاره‌کانتان بکه‌ن( له‌ڕه‌وان بێژان وشاعیران) بێجگه‌له‌ خوا ئه‌گه‌ر ڕاست ده‌که‌ن، به‌فه‌رمووده‌ی خوای نازانن.
  ئینجا ئه‌گه‌ر ئه‌مه‌تان نه‌کرد؟ وه‌هه‌رگیز نایشی که‌ن (ئیتر بێ بڕوامه‌بن) ده‌ی خۆتان بپاریزن له‌و ئاگره‌ی که‌سوته‌مه‌نیه‌که‌ی خه‌ڵک(ی به‌دکار) وبه‌رده‌ بۆبێ بڕوایان ساز کراوه‌ یان ئاماده‌ کراوه‌.
  ئه‌ی موحه‌ممه‌د(صلی الله‌ علیه‌ وسلم) مژده‌ بده‌ به‌وانه‌ی که‌ باوه‌ڕیان هێناوه‌و کرده‌وه‌ باشه‌کانیان کردووه‌ که‌ بێگومان بۆئه‌وان هه‌یه‌ به‌هه‌شتانێک که‌جۆگه‌ ئاوی زۆر به‌ژێریاندا ده‌ڕوات هه‌رکاتێ له‌وێ خوارده‌مه‌نیه‌کیان بدرێتێ له‌ میوه‌هات ده‌ڵێن: ئه‌مه‌ ئه‌وه‌یه‌ که‌له‌مه‌وپێش پێمان درا ئێستا وێنه‌یان هێناوه‌ وه‌له‌و به‌هه‌شتانه‌دا بۆئه‌وان هه‌یه‌ ژنانی پاکیزه‌ وه‌ئه‌وان له‌و (به‌هه‌شتانه‌) دا هه‌تا هه‌تایین.
  بێگومان خوا شه‌رم ناکات به‌وه‌ی که‌(بۆ تێگه‌یاندنی خه‌ڵک) هه‌ر نموونه‌یه‌ک بهێنێته‌وه‌ به‌ مێشوله‌وبچوکتر (یاگه‌و‌ره‌تر) له‌ویش ئینجا ئه‌وانه‌ی که‌باوه‌ڕدارن ئه‌وه‌ چاک ده‌زانن که‌ئه‌و (نموونه‌ هێنانه‌وه‌یه‌) ڕاست ودروسته‌ له‌ په‌روه‌ردگاریانه‌وه‌ ئه‌وانه‌ش که‌ بێ باوه‌ڕن ده‌ڵێن: خوا چی ویستووه‌ به‌م نموونه‌ هێنانه‌وه‌یه‌ زۆر که‌سی پێ گومڕاده‌کات وه‌ ڕێنموونی زۆر که‌سیشی پێ ده‌کات وه‌ گومڕاناکات به‌و نموونه‌،هێنانه‌وه‌یه‌ مه‌گه‌ر به‌دکاران .
  ئه‌وانه‌ی که‌په‌یمانی خوا ده‌شکێنن (هه‌ڵ ده‌وه‌شێننه‌وه‌) پاش به‌ستنی وه‌ ئه‌ی پچڕێنن ئه‌و (په‌یوه‌ندیانه‌) ی که‌خوا فه‌رمانی داوه‌ به‌په‌یوه‌ستیی کردنی وه‌له‌زه‌ویدا خراپه ‌ده‌که‌ن هه‌ر ئه‌وانن زه‌ره‌رمه‌ند.
  چۆن بێ باوه‌ڕ ده‌بن به‌خوا!؟ له‌کاتێکدا که‌ئێوه‌ بێ گیان بوون، و گیانی به‌به‌ردا کردن له‌پاشان ده‌تان مرێنێ دوای ئه‌وه‌ زیندووتان ده‌کاته‌وه‌ ئینجا بۆلای خۆی ده‌گه‌ڕێنرێنه‌وه‌.
  خوا ئه‌و خوایه‌یه‌ که‌هه‌رچی له‌زه‌ویی دایه‌ دروستی کردوه‌ بۆئێوه‌ له‌پاشان ڕووی کرده‌ ئاسمان ئینجا ڕێکی خستن به‌حه‌وت ئاسمان وه‌ ئه‌و ئاگاداره‌ به‌هه‌موو شتێک.
  بیریان بێنه‌وه‌ کاتێک که‌په‌روه‌ردگاری تۆ به‌ فریشته‌کانی وت به‌ڕاستی من جێ نشینێک دروست ده‌که‌م له‌سه‌ر زه‌وی فریشته‌کان وتیان: ئایا که‌سێکی وای تیا دروست ده‌که‌یت که‌ خراپه‌و به‌دیی تێدا بکات وه‌ خوێنی تیا بڕێژێ ؟ له‌ کاتێکدا که‌ ئێمه‌ یادت ده‌که‌ین به‌ستایش کردنت وه‌ به‌پاک ڕات ده‌گرین(خوا) فه‌رموی: بێگومان ئه‌وه‌ی من ده‌یزانم ئێوه‌ نایزانن.
  خوا ناوی هه‌موو شتێکی فێری ئاده‌م کرد له‌پاشان ئه‌و شتانه‌ی نیشانی فریشته‌کان دا وه‌ (خوا پێی) فه‌رموون: ناوی ئه‌مانه‌م پێ بڵێن ئه‌گه‌ر ڕاست ده‌که‌ن، که‌ ئێوه‌ له‌ ئاده‌می باشترن.
  هه‌موو وتیان: خوایه‌ تۆ پاکیت له‌هه‌ڵه‌ ئێمه‌ هیچ نازانین، مه‌گه‌ر ئه‌وه‌ی که‌ خۆت فێرت کردبین به‌ڕاستی هه‌ر تۆیت زاناو دانا.
  خوا فه‌رمووی: ئه‌ی ئاده‌م ناوی ئه‌و شتانه‌یان پێ بڵێ جاکاتێک که‌ ناوه‌کانی پێ وتن(خوا) فه‌رمووی: ئه‌ی پێم نه‌ووتن ؟ بێگومان ئاگادارم به‌نهێنیی ئاسمانه‌کان و زه‌وی وه‌ ئاگادارم به‌وه‌ی که‌ئاشکرای ده‌که‌ن وه‌ به‌ئه‌وه‌ی که‌ ده‌یشارنه‌وه‌.
  بێنه‌وه‌ بیر کاتێک وتمان به‌ فریشته‌کان سوژده‌ بۆ ئاده‌م ببه‌ن جا(هه‌موو) سوژده‌یان برد شه‌یتان نه‌بێت که‌ گوێی نه‌دایه‌و خۆی به‌گه‌وره‌ زانی وه‌له‌ بێ بڕوایان بوو.
  وه‌ وتمان: ئه‌ی ئاده‌م خۆت و ژنه‌که‌ت نیشته‌جێ بن له‌م به‌هه‌شته‌دا وه‌ له‌ هه‌موو خوارده‌مه‌نی یه‌کی بخۆن به‌تێرو ته‌سه‌لیی له‌هه‌ر شوێنێک که‌حه‌ز ده‌که‌ن وه‌ نزییکی ئه‌م دره‌خته‌ مه‌که‌وون تا له‌ سته‌مکاران نه‌ژمێردرێن- تا نه‌بنه‌ سته‌مکار -
  ئینجا شه‌یتان هه‌ڵی خه‌ڵه‌تاندن له‌ به‌هه‌شتدا وه‌له‌و خۆشگوزه‌رانیه‌ی که‌ تێیدابوون ده‌ری په‌ڕاندن وه‌ وتمان: (به‌ ئاده‌م وحه‌واو شه‌یتان) بچنه‌ خواره‌وه‌(بۆ سه‌ر زه‌وی) هه‌ندێکتان دوژمن ئه‌بن له‌گه‌ڵ هه‌ندێکتاندا وه‌ بۆتان هه‌یه‌ جێگیربوون له‌سه‌ر زه‌وی وه‌ به‌هره‌مه‌ندی(و ئاره‌زووی دونیا) تاماوه‌یه‌ک.
  ئینجا ئاده‌م چه‌ند وته‌یه‌کی (پاڕانه‌وه‌ی ) له‌په‌روه‌ردگارییه‌وه‌ وه‌رگرت( ئه‌ویش) لێی گیرا کرد به‌ڕاستی هه‌ر ئه‌و گیراکه‌ری میهره‌بانه‌.
  ووتمان: هه‌موو بچنه‌ خواره‌وه‌ له‌ به‌هه‌شت ئینجا ئه‌گه‌ر له‌منه‌وه‌ ڕێنموونی یه‌کتان بۆ هات ئه‌و که‌سه‌ی دوای ڕێنموونیی من که‌وت نه‌ ترسیان له‌سه‌ره‌و نه‌خه‌م ده‌خۆن
  وه‌ ئه‌وانه‌ی که‌بێ بڕوابوون و نیشانه‌ و ئایه‌ته‌کانی ئێمه‌یان به‌درۆ زانی ئه‌وانه‌ هاوه‌ڵ و هاوده‌می ئاگرن تیایدا ئه‌مێننه‌وه‌ به‌هه‌تا هه‌تایی .
  ئه‌ی نه‌وه‌ی ئیسرائییل (یه‌عقوب) بیری ئه‌و چاکانه‌ بکه‌نه‌وه‌ که‌ ڕشتوومن به‌سه‌رتاندا وه‌ په‌یمانی من ببه‌نه‌سه‌ر تامنیش په‌یمانی ئێوه‌ ببه‌مه‌سه‌ر وه‌هه‌ر له‌ من بترسن.
  هه‌روه‌ها بڕوا بهێنن به‌و قورئانه‌ی که‌ناردوومه‌ته‌ خواره‌وه که‌ پشتیوانی په‌یامه‌که‌ی لای ئێوه‌یه‌(ته‌ورات و ئینجیلی ده‌ستکاری نه‌کراو) وه‌ مه‌بن به‌یه‌که‌مین بێ بڕواپێی‌ وه‌ نیشانه‌و ئایه‌ته‌کانی من مه‌گۆڕنه‌وه‌ به‌شتێکی که‌م نرخ وه‌هه‌ر له‌(بێ فه‌رمانی) من خۆتان بپارێزن.
  وه‌ ڕاست و ڕه‌وا تێکه‌ڵ مه‌که‌ن به‌ ناڕه‌واو درۆ، حه‌ق و ڕاستی مه‌شارنه‌وه‌ له‌کاتێکدا که‌ خۆتان ئه‌مه‌ ده‌زانن.
  نوێژ بکه‌ن و زه‌کات بده‌ن وه‌له‌گه‌ڵ کڕنوش به‌راندا کڕنوش به‌رن.
  ئایا فه‌رمان به‌سه‌ر خه‌ڵکیدا ده‌ده‌ن به‌چاکه‌ ؟ وه‌ خۆتان فه‌رامۆش ده‌که‌ن(له‌گه‌ڵ ئه‌مه‌شدا) که‌ئێوه‌ ده‌وری په‌ڕاوه‌که‌(ته‌ورات) ده‌که‌نه‌وه‌ ده‌ی ئایا ژیرنابن و تێ ناگه‌ن ؟
  په‌نا ببنه‌ به‌رئارام گرتن ونوێژ(بۆ گه‌یشتن به‌ مه‌به‌ست) وه‌ بێگومان نوێژ(ئه‌رکێکی) گه‌وره‌و گرانه‌ مه‌گه‌ر لای ئه‌وانه‌ نه‌بێ که‌له‌خوا ئه‌ترسن واته‌ خۆیان به‌زل نازانن.
  ئه‌وانه‌ی که‌ پێیان وایه‌ بێگومان به‌ خزمه‌ت په‌روه‌ردگاریان ده‌گه‌ن وه‌ ئه‌وان دڵنیان بۆ لای ئه‌و ده‌گه‌ڕێنه‌وه‌.
  ئه‌ی نه‌وه‌ی ئیسرائیل(یه‌عقوب) یادی ئه‌و به‌خششانه‌ بکه‌نه‌وه‌ که‌ ڕشتوومه‌ به‌سه‌رتاندا وه‌ من ( کاتی خۆی ) ڕێزی ئێوه‌م دا به‌سه‌ر هه‌مواندا.
  وه‌ خۆتان بپارێزن له‌ڕۆژێک که‌ که‌س هیچ سودێک به‌که‌س ناگه‌یه‌نێ وه‌ هیج تکایه‌کی بۆ گیرا ناکرێ وه‌ بارمته‌ی لێ وه‌رناگیرێ وه‌ ئه‌مانه‌ یارمه‌تیی نادرێن .
  بیربکه‌نه‌وه‌ کاتێک که‌ڕزگارمان کردن له‌ده‌ست و پێوه‌ندی فیرعه‌ون که‌سزای سه‌ختیان پێ ئه‌چه‌شتن کوڕه‌کانتانیان سه‌ر ده‌بڕین وه‌ کچه‌کانتانیان ده‌هێشتنه‌وه‌، وه‌ له‌مه‌تاندا(له‌م سزا سه‌خته‌ی به‌سه‌رتاندا درا) تاقی کردنه‌وه‌یه‌کی گه‌وره‌ بوو له‌په‌روه‌ردگارتانه‌وه‌.
  بیربکه‌نه‌وه‌ کاتێک که‌ ده‌ریامان بۆ له‌ت کردن و ڕزگارمان کردن وه‌ ده‌ست وپێوه‌ندی فیرعه‌ونمان خنکاند له‌کاتێکدا ئێوه‌ ته‌ماشاتان ده‌کردن.
  بیربکه‌نه‌وه‌ کاتێک که‌به‌ڵێنی چل شه‌ومان دا‌ به‌مووسا له‌دوای ئه‌و(ڕۆشتنی مووسا بۆ کێوی طور) گوێره‌که‌که‌تان کرد به‌په‌رستراو له‌کاتێکدا ئێوه‌ سته‌مکار بوون .
  ئینجا دوای ئه‌و(گوێره‌که‌ په‌رستیه‌تان) لێتان خۆش بووین تاسوپاسی (خوا) بکه‌ن.
  بیربکه‌نه‌وه‌ کاتێک ته‌ورات وجیاکه‌ره‌وه‌(له‌ نێوان دروست ونادروست) مان دا به‌مووسا بۆ ئه‌وه‌ی ڕێنموونیی پێ بکه‌ن
  بیربکه‌نه‌وه‌ کاتێک که‌ مووسا به‌گه‌له‌که‌ی وت ئه‌ی گه‌له‌که‌م به‌ڕاستی ئێوه‌ سته‌متان کرد له‌خۆتان به‌گوێره‌که‌ په‌رستیه‌که‌تان که‌واته‌ بگه‌ڕێنه‌وه‌ به‌په‌شیمانیی بۆ لای به‌دی هێنه‌رتان و خۆتان بکوژن(بێ تاوانتان تاوان بارتان بکوژێت) ئه‌مه‌تان باشتره‌ بۆخۆتان لای به‌دی هێنه‌رتان ئینجا(خواش) په‌شیمانیه‌که‌ی لێ گیرا کردن به‌ڕاستی هه‌ر خوایه‌ گیراکه‌ری په‌شییمانی و میهره‌بانه‌.
  بیربکه‌نه‌وه‌ کاتێ وتتان ئه‌ی مووسا بڕوات پێ ناهێنن تاخوانه‌بینن به‌ئاشکرا له‌پڕ هه‌وره‌تریشقه‌یه‌ک لێی دان له‌کاتێکدا ئێوه‌ ته‌ماشاتان ده‌کرد
  له‌پاشان زیندوومان کردنه‌وه‌ له‌دوای مردنتان بۆئه‌وه‌ی سوپاسی (خوا) بکه‌ن
  وه‌به‌هه‌ور سێبه‌رمان کرد به‌سه‌رتانه‌وه‌، وه‌ گه‌زۆو شێلاقه‌مان به‌سه‌ردا ڕشتن وبۆناردن(وه‌ پێمان وتن) بخۆن له‌و خواردنه‌ پاکانه‌ی که‌کردمان به‌ڕۆزیتان(ئه‌وانه‌ی ناسوپاسی یان کرد) سته‌میان له‌ئێمه‌ نه‌کرد به‌ڵکو سته‌میان له‌خۆیان کرد.
  بیربکه‌نه‌وه‌ کاتێک که‌ووتمان: بچنه‌ ئه‌م شاره‌(که‌ قودسه‌) ئینجا له‌وێ(هه‌رچی ئاره‌زوو ده‌که‌ن) بخۆن به‌تێروته‌سه‌لی له‌هه‌ر لایه‌ک که‌حه‌ز ده‌که‌ن وه‌ له‌ده‌رگاوه‌ بچنه‌ ژووره‌وه‌ به‌ مل که‌چی(به‌کڕنوشه‌وه‌) وه‌ بڵێن (خوایه‌) له‌گوناهه‌کانمان خۆش ببه‌ ئه‌وسا له‌گوناهه‌کانتان خۆش ده‌بین وه‌له‌ئاینده‌دا پاداشتی چاکه‌کاران زۆرتر ده‌که‌ین.
  که‌چی ئه‌وانه‌ی سته‌مکار بوون (ئه‌وه‌ی پێیان وترا بوو) گۆڕییان به‌قسه‌یه‌ک که‌پێیان نه‌ووترا بوو ئیتر ئێمه‌ش ڕشتمان به‌سه‌ر ئه‌وانه‌ی که‌سته‌میان کرد سزا له‌ئاسمانه‌وه‌ به‌هۆی ئه‌ونافه‌رمانیه‌ی که‌کردیان.
  بیربکه‌نه‌وه‌ کاتێک که‌مووسا داوای باران بارینی کرد بۆگه‌له‌که‌ی ئێمه‌ش پێمان وت: گۆچانه‌که‌ت بده‌ به‌و(تاشه‌) به‌رده‌دا(که‌لێی دا) له‌پڕ دوانزه‌ کانیی لێ هه‌ڵقوڵا بێگومان هه‌موو تیره‌یه‌ک چاوگه‌ی(ئاوه‌ خۆره‌ی) خۆی ناسی(ئینجا وتمان) بخۆن وبخۆنه‌وه‌ له‌ڕۆزی خوا،وه‌ بڵاو مه‌بنه‌وه‌ له‌زه‌ویدا به‌خراپه‌کردن.
  بیربکه‌نه‌وه‌ کاتێک که‌ووتتان: ئه‌ی مووسا هه‌رگیز خۆمان ڕاناگریین له‌سه‌ر یه‌ک جۆر خۆراک که‌واته‌ داوامان بۆبکه‌ له‌په‌روه‌ردگارت بۆمان ده‌ربهێنێ له‌وه‌ی که‌زه‌وی ده‌یڕوێنێ له‌سه‌وزه‌واتی و ترۆزیی وخه‌یاریی و سیریی ونیسکی وپیازی(مووسا) فه‌رمووی: ئایا داوای ئه‌و ‌شته‌ خراپانه‌ ده‌که‌ن له‌جیاتی شتی باشتر له‌وان دابه‌زن بۆشارێک(له‌م شارانه‌ی فه‌له‌ستین) چونکه‌ به‌ڕاستی چیتان داوا کردوه‌ ده‌ستتان ده‌که‌وێت وه‌ درابه‌سه‌ریاندا ڕیسوایی و بێ نه‌وایی ( هه‌ژاری) وه‌ خه‌شمی خوایان بۆخۆیان هێنایه‌وه‌ ئه‌مه‌ له‌به‌ر ئه‌وه‌بوو که‌بێ بڕوابوون به‌نیشانه‌و فه‌رمانه‌کانی خوا وه‌ پێغه‌مبه‌رانیان ده‌کوشت به‌ناڕه‌وا ئه‌مه‌ به‌هۆی ئه‌وه‌وه‌ بوو که‌سه‌رپێچی و ده‌ست درێژی یان ده‌کرد.
  به‌ڕاستی ئه‌وانه‌ی ئیماندارن(موسوڵمانن) وه‌ئه‌وانه‌ی جووله‌که‌ن وه‌گاورو ئه‌وانه‌ی له‌سه‌ر ئایینی ئیبراهیمن (علیه سلام) هه‌رکامێک له‌مانه‌ بڕوای هێنا به‌خواو ڕۆژی دوایی وه‌کرده‌وه‌ی چاکی کرد ئه‌وه‌ پاداشتیان بۆهه‌یه‌ له‌لای په‌روه‌ردگاریانه‌وه‌ نه‌ترسیان له‌به‌ره‌و نه‌خه‌فه‌ت ده‌خۆن.
  وه‌ بیربکه‌نه‌وه‌ کاتێک په‌یمانمان لێ وه‌رگرتن وه‌ (کێوی) طورمان به‌رز کرده‌وه‌ به‌سه‌ر سه‌رتانه‌وه‌ (وه‌ پێمان وتن) ئه‌وه‌ی پێمان داوون (له‌ته‌ورات) باش کاری پێبکه‌ن وه‌بیرکه‌نه‌وه‌ له‌وه‌ی که‌تێیدایه‌ به‌ڵکو خۆتان بپارێزن وله‌خوا بترسن.
  دیسان پشتتان هه‌ڵکرد دوای په‌یمان وه‌رگرتنه‌که‌ ئینجا ئه‌گه‌ر به‌خشش و میهره‌بانی خوا نه‌بوایه‌ به‌سه‌ر تانه‌وه‌ ئه‌وه‌ ئێوه‌ له‌زه‌ره‌ر مه‌ندان ده‌بوون.
  سوێند به‌خوا به‌ڕاستی ئێوه‌(ده‌نگ وباسی) ئه‌وانه‌تان زانیبوو له‌خۆتان که‌ده‌ست درێژیان کرد له‌شه‌ممه‌دا ئینجا پێمان وتن ببن به‌مه‌یموونی دوور خراوه‌ له‌به‌زه‌یی خوا.
  ئینجا ئه‌م سزایه‌مان کرده‌ په‌ند بۆ خه‌ڵکانی ئه‌و سه‌رده‌مه‌و ئه‌وانه‌ی دوای ئه‌وان وه‌به‌ئامۆژگاریی بۆ پارێزکاران.
  وه‌ بیربکه‌نه‌وه‌ کاتیک که‌ مووسا به‌گه‌له‌که‌ی وت بێگومان خوا فه‌رمانتان پێ ده‌دات که‌ مانگایه‌ک سه‌رببڕن وتیان: ئایا گاڵته‌مان پێ ده‌که‌یت ؟ وتی: په‌نا ئه‌گرم به‌خوا که‌له‌ نه‌فامان بم.
  ووتیان: داوامان بۆ بکه‌ له‌په‌روه‌ردگارت پێمان بڵێ ئه‌و مانگایه‌ کامه‌یه‌ ؟ وتی: بێگومان خوا ده‌فه‌رموێ: مانگایه‌ک بێ نه‌ زۆر پییرو نه‌ زۆر جوان مام ناوه‌ندی بێ له‌ناوه‌ندی ئه‌م دوانه‌دا زوو بیکه‌ن ئه‌وه‌ی فه‌رمانتان پێدراوه‌ .
  ووتیان: داوامان بۆبکه‌ له‌په‌روه‌ردگارت پێمان بڵێ ڕه‌نگی مانگاکه‌ چۆن بێ ؟ وتی: به‌ڕاستی خوا ده‌فه‌رموێ:مانگایه‌کی زه‌ردی تێربێ دڵی ته‌ماشاکاران خۆش بکات.
  ووتیان: داوامان بۆ بکه‌ له‌په‌روه‌ردگارت بۆمان ڕوون بکاته‌وه‌ چۆن بێت ئه‌ومانگایه‌ ؟ به‌ڕاستی مانگاکه‌مان لێ تێک چووه‌، وه‌ به‌ڕاستی ئێمه‌ ئه‌گه‌ر خوا بیه‌وێ ڕێنموونی وه‌رده‌گرین.
  ووتی: خوا ده‌فه‌رموێ به‌ڕاستی مانگایه‌ک بێ ڕانه‌هێنرابێ نه‌ به‌ کێڵانی زه‌وی وه‌ نه‌ به‌ئاودێری کشتوکاڵ بێ نه‌نگ وبێ په‌ڵه‌بێ وتیان: ئائێستا هه‌واڵی ڕاستت هێنا ئینجا سه‌ریان بڕی وخه‌ریک بوو ئه‌و(سه‌ربڕینه‌) نه‌که‌ن.
  وه‌ بیربکه‌نه‌وه‌ کاتێک که‌ یه‌کێکتان کوشت وه‌هه‌موو له‌خۆتانتان دوور ده‌خسته‌وه‌و ئاژاوه‌تان بوو وه‌ خوایش ئاشکرای کرد ئه‌وه‌ی که‌ئه‌تان شارده‌وه‌.
  ئینجا وتمان به‌ئه‌ندامێکی(مانگا سه‌ربڕاوه‌که‌) له‌کوژراوه‌که‌ بده‌ن ئاوا خوا مردووان زیندوو ده‌کاته‌وه‌، وه‌نیشانه‌کانی خۆیتان پیشان ده‌دات بۆئه‌وه‌ی تێبگه‌ن.
  له‌ پاشان دڵتان ڕه‌ق بوو دوای ئه‌م(هه‌موو) موعجیزانه‌ دڵتان وه‌ک به‌رده‌ به‌ڵکو زۆر ڕه‌ق تره‌ به‌ڕاستی به‌ردی واهه‌یه‌ له‌چه‌ند لاوه‌ جۆگه‌ ئاوی لێ هه‌ڵده‌قوڵێ وه‌ بێگومان هی وایان هه‌یه که‌له‌ت له‌ت ده‌بێ و ئاوی لێ دێته‌ده‌رێ وه‌ به‌ڕاستی هی وایان هه‌یه‌ له‌ترسی خوا (له‌لوتکه‌ی شاخه‌کان) به‌رئه‌بێته‌وه‌، وه‌ خوا بێ ئاگا نیه‌ له‌وه‌ی که‌ده‌یکه‌ن.
  جا ئایا به‌ته‌مان (ئه‌ی موسوڵمانینه‌) که‌ (جووله‌که‌) بڕوا بێنن به‌ئایینه‌که‌تان له‌کاتێک دا که‌ده‌سته‌یه‌ک له‌وان فه‌رمووده‌ی خوایان ئه‌بیست (له‌ته‌ورات) که‌چی له‌پاش تێگه‌یشتنی ده‌ستکاریان ده‌کرد وه‌ ئه‌وان ده‌شیانزانی که‌ کارێکی ناڕه‌وایه‌.
  جووله‌که‌کان کاتێک تووشی موسڵمانه‌کان ببونایه‌ ده‌یان وت: ئێمه‌ش بڕوامان هێناوه‌(به‌ پێغه‌مبه‌ره‌که‌تان) به‌ڵام کاتێک له‌په‌نایه‌که‌وه‌ هه‌ندێکیان به‌هه‌ندێکیان بگه‌شتنایه‌ ده‌یان وت: ئه‌وه‌ ئێوه‌ ئه‌و شتانه‌ به‌موسوڵمانه‌کان ده‌ڵێن که‌ خوا بۆئێوه‌ی باس کردووه‌(له‌ ته‌ورات دا)؟ تابۆڕتان بده‌ن به‌و ته‌وراته‌ لای په‌روه‌ردگارتان(له‌ڕۆژی دوایی دا) ئینجا ئایا ژیرنابن و تێ ناگه‌ن؟
  ئایا ئه‌وان نازانن که ‌به‌ڕاستی خوا ئاگاداره‌ به‌وه‌ی که‌په‌نهانی ئه‌که‌ن و ئه‌وه‌ی ئاشکرای ئه‌که‌ن.
  وه‌ هه‌ندێکیان نه‌خوێنده‌وارن له‌په‌ڕاوه‌که‌(ته‌ورات) نازانن، ته‌نها ئاوات و هیوای هیچ وپووچ نه‌بی وه‌ ئه‌وان هه‌ر دوای گومان ده‌که‌ون.
  ئینجا هاوارو تیاچوون بۆ ئه‌وانه‌ی که‌ته‌وراته‌( تێکدراوه‌) که‌ به‌ده‌ستی خۆیان ده‌نوسنه‌وه‌ پاشان ده‌ڵێن: ئه‌م (نامه‌یه‌) له‌ خواوه‌یه‌ تاشتێکی که‌می پێبکڕن ساهاوارو تیاچوون بو ئه‌وان له‌وه‌ که‌ده‌ستی ئه‌وان نوسیوێتیه‌وه‌، وه‌ هاوار بۆئه‌وان له‌وه‌ی که‌ په‌یدای ده‌که‌ن .
  وه‌( جووله‌که‌کان) وتیان: ئاگری دۆزه‌خمان لێ ناکه‌وێ مه‌گه‌ر چه‌ند ڕۆژێکی ژمێرراو بڵێ: ئایا په‌یمانتان له‌خواوه‌ وه‌رگرتووه‌ ؟ تا خواش پێجه‌وانه‌ی په‌یمانی خۆی نه‌کات ؟ یان شتێکی وا هه‌ڵده‌به‌ستن به‌ده‌م خوداوه‌ که‌نایزانن.
  نه‌خێر وانییه‌ : هه‌رکه‌سێک خراپه‌ بکات وه‌ تاوانه‌که‌ی خۆی ده‌وری دابێ و دایگرێته‌وه‌ ئائه‌وانه‌ هاوده‌می ئاگرن تیایدا ده‌مێننه‌وه‌ به‌ئێجگاری.
  وه‌ ئه‌وانه‌ی که‌بڕوایان هێناو کرده‌وه‌ی باشیان کرد ئه‌وانه‌ هاوده‌می به‌هه‌شتن تیایدا ده‌مێننه‌وه‌ به‌ئێجگاری.
  وه‌ بیربکه‌نه‌وه‌ کاتێک که‌په‌یمانمان له‌جووله‌که‌ وه‌رگرت که‌ هیچ شتێک نه‌په‌رستن جگه‌له‌ خوا وه‌ چاکه‌ بکه‌ن له‌گه‌ڵ دایک و باوک و خزمان و هه‌تیوان و بێچاران(به‌سته‌زمانان) وه‌ قسه‌ی جوان بکه‌ن له‌گه‌ڵ خه‌ڵکیدا وه‌ نوێژ بکه‌ن وه‌ زه‌کات بده‌ن ئینجا پشتتان هه‌ڵکرد که‌مێکتان نه‌بێت وه‌ ئێوه‌ به‌ربه‌ره‌کانێکه‌رن واته‌ پشت هه‌ڵکه‌رن.
  وه‌ بیر‌بکه‌نه‌وه‌ کاتێک په‌یمانمان لێ وه‌رگرتن که‌ خوێنی یه‌کتری نه‌ڕێژن وه‌ خۆتان ده‌ربه‌ده‌ر نه‌که‌ن له‌ووڵاتتان پاشان بڕیارتان دا(له‌سه‌ر ئه‌م په‌یمانه‌) وه‌ ئێوه‌(خۆتان) گه‌واهی له‌سه‌ر ئه‌ده‌ن.
  ئینجا ئێوه‌ هه‌رئه‌وانه‌ن که‌یه‌کتری ده‌کوژن وه‌ هه‌ندێک له‌خۆتان ده‌ربه‌ده‌ر ده‌که‌ن له‌ ووڵاتیان پشتیوانی{بێگانه‌} ده‌که‌ن دژی ئه‌وان به‌ به‌دی و ده‌ست درێژی وه‌ ئه‌گه‌ر دیلتان بۆبێنن {له‌خۆتان ئه‌یان کڕنه‌وه‌و} بریتی یان بۆ ده‌ده‌ن له‌گه‌ڵ ئه‌مه‌ش دا که‌ده‌ربه‌ده‌ر کردنیان قه‌ده‌غه‌ کراوه‌ لێتان{ بۆچی کار به‌وه‌یان ده‌که‌ن و به‌مه‌یان ناکه‌ن} جا ئایا بڕوا ده‌هێنن به‌هه‌ندێک له‌ته‌ورات، و بێ بڕوا ده‌بن به‌هه‌ندێکی تری جاتۆڵه‌ی ئه‌وکه‌سانه‌ که‌وا بکه‌ن له‌ئێوه‌  هه‌ر ڕیسوایی و به‌د ناویه‌ له‌ژیانی دونیادا وه‌ له‌ڕۆژی دوایشدا ده‌گه‌ڕێنرێنه‌وه‌ بۆناو سه‌ختترین سزا وه‌ خوا بێ ئاگا نیه‌ له‌وه‌ی که‌ده‌یکه‌ن.
  ئه‌مانه‌ ئه‌وانه‌ن که‌ ژیانی جیهانیان کڕی به‌ دواڕۆژ ئیتر نه‌ سزایان له‌سه‌ر سووک ده‌کرێت وه‌ نه‌ یارمه‌تیی  و نه‌پشتگیریی ده‌کرێن.
  سوێند به‌خوا به‌ڕاستی ئێمه‌ ته‌وراتمان دا به‌ مووسا وه‌ دوا به‌دوای ئه‌و پێغه‌مبه‌رانمان نارد وه‌ چه‌ند نیشانه‌یه‌کی ڕۆشنمان دا به‌ عیسای کوڕی مه‌ریه‌م وه‌ پشتیوانیمان کرد به‌ جوبره‌ئیل جا هه‌رکاتێ پێغه‌مبه‌رێکتان بۆ بهاتایه‌ به‌ جۆرێک که‌ڕێکی ئاره‌زووتان نه‌بوایه‌ لووت به‌رز بوون و خۆتان به‌گه‌وره‌ گرتووه‌ جا ده‌سته‌یه‌کتان(له‌ پێغه‌مبه‌ران) به‌ درۆ زانیوه‌ وه‌ ده‌سته‌یه‌کتان کوشتوون.
  وه‌ (جووله‌که‌کان) وتیان(به‌ پێغه‌مبه‌ر(د.خ)) دڵمان داپۆشراوه‌( له‌پۆرگایه‌ قسه‌ی تۆی ناگاتێ)(نه‌خێر وانیه‌ ) به‌ڵکو خوا نه‌فرینی لێ کردن به‌هۆی بێ بڕوایی یانه‌وه‌ بۆ یه‌که‌م جار بڕوا ده‌هێنن - که‌میان هه‌یه‌ بڕوا بهێنن.
  کاتێک که‌نامه‌یه‌کیان بۆهات(که‌ قورئانه‌) له‌لایه‌ن خواوه‌ که‌ پشتیوانی ته‌وراته‌که‌ی ئه‌وانه‌(په‌سه‌ندکه‌ری ئه‌و ته‌وراته‌ی که‌لایانه‌) وه‌ ئه‌وان (جووله‌که‌کان) له‌وه‌وپێش داوای زاڵ بوونیان ئه‌کرد له‌خوا به‌سه‌ر ئه‌وانه‌ی که‌ بێ بڕوابوون که‌چی کاتێک ئه‌و(پێغه‌مبه‌ر) ه‌ی ده‌یان ناسیی بۆیان هات بێ بڕوابوون پێی که‌واته‌ نه‌فرینی خوا له‌بێ بڕوایان بێ.
  شتێکی زۆر خراپ بوو که‌ خۆیانیان پێ فرۆشت (ئه‌و خراپه‌ش ) بێ بڕوایی یان بوو به‌و قورئانه‌ی که‌خوا ناردویه‌تیه‌ خواره‌وه‌ به‌هۆی حه‌سودیانه‌وه‌ بوو به‌وه‌ی که‌خودا بڕێژێ له‌به‌خششی خۆی به‌سه‌ر هه‌رکه‌سێکدا که‌خۆی بیه‌وێ له‌به‌نده‌کانی(که‌ موحه‌ممه‌ده‌(د.خ)) ئینجا تووشی خه‌شم و ڕقی یه‌ک له‌دوای یه‌کی خوا بوون وه‌ بۆ بێ بڕوایان هه‌یه‌ سزای ڕیسواکه‌ر.
  کاتێک پێیان بووترایه‌: بڕوا بهێنن به‌وه‌ی که‌خوا ناردوویه‌ تیه‌ خواره‌وه‌ (که‌ قورئانه‌) ئه‌یان وت: ئێمه‌ بڕوا به‌وه‌ ده‌هێنین که‌بۆ خۆمان نێردراوه‌ته‌ خواره‌وه‌ وه‌ بێ بڕوا ئه‌بوون به‌ ئه‌وانه‌ی که‌ دوای (ته‌ورات) نێراوه،‌وه‌ک قورئان له‌کاتێکدا که‌ ئه‌و قورئانه‌ ڕاسته‌ وپشتیوانی ته‌وراته‌که‌ی ئه‌وانه‌و به‌ڕاستی ده‌زانێت بڵێ : بۆچی له‌مه‌وپێش پێغه‌مبه‌رانی خواتان ده‌کوشت ئه‌گه‌ر بڕوادار بوون .
  سوێند به‌خوا به‌ڕاستی مووساتان بۆهات به‌چه‌ند نیشانه‌یه‌کی ڕۆشنه‌وه‌ که‌چی له‌ دوای ئه‌و گوێره‌که‌تان په‌رست بێگومان ئێوه‌ سته‌مکارن.
  وه‌بیربکه‌نه‌وه‌ کاتێک که‌په‌یمانمان لێوه‌رگرتن وه‌ کێوی طورمان به‌رز کرده‌وه‌ به‌سه‌رتاندا (وه‌ وتمان) ئه‌وه‌ی پێمان داوون (ته‌ورات) باش کاری پێبکه‌ن(تووند ده‌ستی پێوه‌ بگرن) وه‌ گوێ بگرن (به‌زبان) وتیان : بیستمان و(به‌کرده‌وه‌) بێ فه‌رمانیمان کرد وه‌ به‌هۆی بی بڕواییانه‌وه‌ دڵیان ئاو درابوو به‌خۆشه‌ویستی گوێره‌که ‌که‌ بڵێ: بڕواکه‌تان چ فه‌رمانێکی به‌دتان پێ ده‌دات ئه‌گه‌ر ئه‌مه‌تان داناوه‌ به‌بڕوا.
  ئه‌ی موحه‌ممه‌د(د.خ) بڵێ: ئه‌گه‌ر ماڵی دوایی(به‌هه‌شت) بۆ ئێوه‌یه‌ لای خوا(وه‌ک خۆتان ده‌ڵێن) به‌تایبه‌تی بێ ئه‌وه‌ی که‌س ببێ به‌ هاوبه‌شتان که‌واته‌ داوای مردن بکه‌ن ئه‌گه‌ر ڕاست گۆن.
  وه‌ هه‌رگیز داوای مردن ناکه‌ن به‌هۆی ئه‌و(گوناهانه‌‌) که‌به‌ده‌ستی خۆیان پێشیان خستووه‌ وه‌ خوا ئاگاداره‌ به‌ سته‌مکاران.
  سوێندبێت ئه‌و(جووله‌ک)انه‌ له‌هه‌موو که‌س زیاتر حه‌ز له‌ژیان ده‌که‌ن وه‌ له‌وانه‌ش که‌ هاوبه‌ش بۆ خوا په‌یداده‌که‌ن(له‌به‌رئه‌وه‌) هه‌ریه‌کێکیان ئاوات ده‌خوازێ که‌ هه‌زار ساڵ بژیایه‌ وه‌ ئه‌و ته‌مه‌نه‌(که‌به‌سه‌ری ده‌بات) ڕزگاری ناکات له‌سزا وه‌ خوا بینایه‌ به‌وه‌ی که‌ ده‌یکه‌ن.
  ئه‌ی موحه‌ممه‌د(صلی الله‌ علیه‌ وسلم) بڵێ: هه‌ر که‌سێک دوژمنی جوبره‌ئیل بێت(ئه‌وه‌ دوژمنی خوایه‌) چونکه‌ ئه‌و به‌ فه‌رمانی خوا قورئانی هێناوه‌ته‌ خواره‌وه‌ بۆ سه‌ر دڵی تۆ به‌پشتیوانی نامه‌کانی پێش خۆی وه ‌به‌‌ڕێنموونیی که‌رو مژده‌ ده‌ر بۆ بڕواداران.
  هه‌ر که‌سێک دوژمنی خواو فریشته‌کانی خواو پێغه‌مبه‌رانی و جوبره‌ئیل و میکائیل بێت(ئه‌وه‌ بێ بڕوایه‌) وه‌ بێگومان خواش دوژمنی بێ بڕوایانه‌.
  سوێند به‌خوا بێگومان بۆمان ناردوویت چه‌ند نیشانه‌یه‌کی ڕوون و ئاشکرا(که‌ قورئانه‌) وه‌ که‌س بێ بڕوا نابێت پێیان، مه‌گه‌ر به‌دکاران.
  ئایا(بێ بڕوا ئه‌بن به‌ئایه‌تانی ئێمه‌) هه‌ر جارێک په‌یمانێک ببه‌ستن (له‌گه‌ڵ پێغه‌مبه‌ردا) ده‌سته‌یه‌ک له‌وانه‌ په‌یمانه‌که‌یان هه‌ڵوه‌شاندۆته‌وه‌ ؟ به‌ڵکو زۆرتریان هه‌ر بڕوا ناهێنن.
  کاتێک که‌ پێغه‌مبه‌رێکیان بۆ هات له‌لایه‌ن خواوه‌ به‌پشتیوانی ته‌وراته‌که‌یان ده‌سته‌یه‌ک له‌وانه‌ی که‌ خاوه‌ن نامه‌بوون نامه‌که‌ی خوایان فڕێ دایه‌ پشت خۆیان(پشت گوێیان خست) وه‌ک نه‌زانن که‌ئه‌وه‌ نامه‌ی خودایه‌.
  جووله‌که‌کان دوای ئه‌و(شتانه‌) که‌وتن که‌شه‌یتانه‌کان ده‌یان خوێنده‌وه‌ (بۆ خه‌ڵکی) له‌سه‌رده‌می پاشایه‌تی سوله‌یمان دا، وه‌ سوله‌یمان بێ بڕوا نه‌بوو به‌ڵام شه‌یتانه‌کان بێ بڕوا بوون خه‌ڵکیان فێری جادوو ده‌کرد هه‌روه‌ها ئه‌وه‌ی نێردراوه‌ته‌ خواره‌وه‌ له‌ بابل بۆ سه‌ر هارووت و مارووت(دوو فریشته‌ بوون) وه‌(ئه‌مانه‌) که‌سیان فێر نه‌ده‌کرد تا پێیان نه‌وتایه‌ ئێمه‌ هه‌رتاقی که‌ره‌وه‌ی (ئاده‌میزاد) ین که‌واته‌ بێ بڕوامه‌به‌  ئینجا فێری جادووی وا ده‌بوون لێیانه‌وه‌ که‌ ژن و مێردی پێ له‌یه‌ک بکه‌ن ئه‌وان به‌م جادووه‌ ناتوانن زیان به‌که‌س بگه‌یه‌نن مه‌گه‌ر به‌ویستی خوا وه‌ فێری شتێک ده‌بن که‌ زیانیان پێ ده‌گه‌یه‌نێ نه‌ک قازانج بێگومان زانیان هه‌رکه‌سێ جادوو بکڕێ(به‌فه‌رمووده‌ی ته‌ورات) له‌ڕۆژی دواییدا بێ به‌ش ده‌بێ به‌ڕاستی زۆر به‌ده‌ ئه‌و شته‌ی که‌(بڕوای) خۆیانیان پێ فرۆشت ئه‌گه‌ر بیانزانیایه‌.
  ئه‌گه‌ر به‌ڕاستی ئه‌وان بڕوایان بهێنایه‌ و پارێزکار بونایه‌ ئه‌وا پاداشتێکی چاکتر له‌لایه‌ن خواوه‌ بۆ ئه‌وان ده‌بوو ئه‌گه‌ر بیانزانیایه‌.
  ئه‌ی ئه‌وانه‌ی که‌ بڕواتان هێناوه‌ مه‌ڵێن(راعنا) ، وه‌ بڵێن(انظرنا) واته‌ په‌له‌مان لێ مه‌که‌ و چاوه‌ڕوانیمان له‌سه‌ر بکه‌و ببیستن وه‌ بۆ بێ بڕوایان هه‌یه‌ سزای سه‌خت.
  حه‌زناکه‌ن ئه‌وانه‌ی که‌بێ بڕوان له‌ خاوه‌ن نامه‌ و هاوبه‌ش په‌یداکه‌ره‌کان که‌ هیچ شتێکی باشتان له‌خواوه‌ بۆ بنێردرێته‌ خواره‌وه‌ به‌ڵام خواش به‌خششی خۆی بۆ که‌سێک که‌بیه‌وێ ته‌رخان ده‌کات و خوا خاوه‌نی چاکه‌ی گه‌وره‌یه‌.
  ئه‌گه‌ر ئایه‌تێک (له‌ ئایه‌ته‌کانی قورئان) بسڕینه‌وه‌ یان پشتگوێی بخه‌ین یه‌کێکی تری باشتر له‌و ، یان وه‌ک ئه‌و ده‌هێنین ئایا نازانییت خوا به‌سه‌ر هه‌موو شتێکدا به‌ده‌سه‌ڵاته‌.
  ئایا نازانیت که‌ موڵکی ئاسمانه‌کان و زه‌وی هه‌ر بۆخوایه‌ ؟ وه‌ هیچ پشتیوان و یارییده‌ ده‌رێکتان نیه‌ ، خوا نه‌بێت.
  یا ئێوه‌ش ده‌تانه‌وێ داوا(ی شتی ناقۆڵا) بکه‌ن له‌پێغه‌مبه‌ره‌که‌تان ؟ وه‌ک له‌مه‌وپێش داوا کرا له‌مووسا وه‌ هه‌ر که‌سێک بێ بڕوایی بگۆڕێته‌وه‌ به‌ بڕوا ئه‌وه‌ بێگومان ڕێی ڕاستی ون کردوه‌ .
  زۆر له‌خاوه‌ن نامه‌کان ئاواته‌ خوازن که‌بتانکه‌نه‌وه‌ به‌ بێ بڕوا ، دوای بڕوا هێنانتان له‌به‌ر حه‌سوودییه‌ک که‌ له‌سرووشتیانه‌وه‌یه‌(ئه‌مه‌ش) دوای ئه‌وه‌ی که‌ڕاستیه‌که‌یان بۆ ڕوون بۆته‌وه‌ به‌ڵام ئێوه‌ لێیان خۆش بن و چاو پۆشیان لێبکه‌ن تا خوا فه‌رمانی خۆیتان بۆ ده‌نێرێت بێگومان خوا به‌ده‌سه‌ڵاته‌ به‌سه‌ هه‌موو شتێکدا.
  نوێژ بکه‌ن وزه‌کات بده‌ن وه‌هه‌رچی پێش بخه‌ن له‌چاکه‌ بۆخۆتان لای خوا ده‌ستتان ده‌که‌وێته‌وه‌ بێگومان خوا بینایه‌ به‌وه‌ی که‌ده‌یکه‌ن .
  جووله‌که‌و گاووره‌کان وتیان: که‌س ناچێته‌ به‌هه‌شته‌وه‌ مه‌گه‌ر یه‌کێک که‌ جووله‌که‌ یا گاوور بێت ئه‌مه‌ ئاواتیانه‌ پێیان بڵێ: به‌ڵگه‌تان بهێنن ئه‌گه‌ر ڕاست ده‌که‌ن.
  نه‌ء وانییه‌ به‌ڵکو هه‌ر که‌سێک به‌ڕاستی ڕووبکاته‌ خوا و له‌هه‌مان کاتدا چاکه‌کار بێت ئه‌وه‌ بۆی هه‌یه‌ پاداشت له‌لای په‌روه‌ردگاریه‌وه‌ نه‌ ترسیان له‌به‌ره‌ و نه‌خه‌میش ده‌خۆن.
  جووله‌که‌ ئه‌ڵێن: گاوور له‌سه‌ر هیچ(ئایینێک ) نین وه‌ گاوور ده‌ڵێن: جووله‌که‌ له‌سه‌ر هیچ(ئایینێک) نین له‌کاتێکدا‌ ئه‌وان ده‌وری نامه‌کان(یان) ده‌که‌نه‌وه‌،(یه‌کێکیان ته‌ورات و ئه‌وی تریش ئینجیل) هه‌ر به‌م ڕه‌نگه‌یان ده‌ووت، ئه‌وانه‌ی که‌ نه‌زانن (له‌ بت په‌رسته‌کان) ئینجا خوا له‌ ڕۆژی دوایی دا له‌ نێوانیاندا بڕیار ده‌دات له‌وشتانه‌ی که‌تیایدا جیاواز و ناکۆکن.
  کێ سته‌مکارتره‌ له‌و که‌سه‌ی که‌ قه‌ده‌غه‌ی مزگه‌و‌تانی خوا ده‌کات له‌وه‌ی که‌ ناوی خوایان تێدا ببرێ وه‌ هه‌وڵ ده‌دات بۆ وێران کردنیان ئه‌وانه‌(که‌ قه‌ده‌غه‌ی خواپه‌رستی ده‌که‌ن له‌ مزگه‌وته‌کاندا) بۆیان نیه‌ بچنه‌ مزگه‌وته‌کانه‌وه‌ مه‌گه‌ر به‌ ترسه‌وه‌، هه‌یه‌ بۆ ئه‌وان له‌دنیادا ڕیسوایی وه‌ له‌ڕۆژی دواییدا سزای گه‌وره‌.
  ڕۆژهه‌ڵات وڕۆژ ئاوا هه‌ر بۆخوایه‌ که‌واته‌ ڕووبکه‌نه‌ هه‌ر لایه‌ک(له‌ نوێژی سوننه‌تدا) ئه‌وه‌ ڕووگه‌ی خوا له‌وێیه‌ بێگومان خوا (به‌زه‌یی و میهره‌بانی) فراوانه‌و زانایه‌.
  گاوورو جووله‌که‌ و  بت په‌رسته‌کان وتیان: خوا منداڵی بۆخۆی داناوه‌، ئه‌و(خوا) پاک و به‌دووره‌ له‌وه‌ به‌ڵکو هه‌رچی هه‌یه‌ له‌  ئاسمانه‌کان و زه‌وی دا هی ئه‌وه‌ هه‌موو فه‌رمان به‌ری ئه‌وین.
  خوا به‌دی هێنه‌ری ئاسمان و زه‌وی یه‌ وه‌کاتێک که‌ویستی شتێک بکات هه‌ر ئه‌وه‌نده‌ی پێ ئه‌وێ که‌ پێ ی بڵێ: ببه‌ ئیتر ئه‌بێ.
  نه‌زانه‌کان وتیان: بۆچی خوا خۆی قسه‌مان له‌گه‌ڵ ناکات یان نیشانه‌یه‌کمان بۆ نایه‌ت ئه‌وانه‌ی که‌له‌پێش ئه‌مانیش دا بوون هه‌مان شتیان ده‌ووت دڵ و ده‌روونیان له‌یه‌ک ده‌چێت بێگومان نیشانه‌ی زۆرمان باس کردووه‌ بۆ که‌سانێک به‌شوێن دڵنیایی دا ده‌گه‌ڕێن.
  بێگومان ئێمه‌ تۆمان نارد به‌ ئاینێکی ڕاست و دروسته‌وه‌ به‌ مژده‌ده‌ر و‌ ترسێنه‌ر وه‌ تۆ به‌رپرسیار نیت له‌یارانی دۆزه‌خ.
  هه‌رگیز نه‌ جووله‌که‌ و نه‌‌ گاوور لێت ڕازی نابن تا دوای ئایینیان نه‌که‌ویت ( پێ یان) بڵێ: هه‌ر ڕێنموونیی خوایه‌ ڕینموونی ڕاست وه‌ ئه‌گه‌ر دوای ئاره‌زووه‌کانی ئه‌وان بکه‌ویت(ئه‌ی موحه‌ممه‌د(صلی الله‌ علیه‌ وسلم)) دوای ئه‌و زانینه‌ی که‌(له‌خواوه‌) بۆت هاتووه‌ هیچ سه‌رپه‌رشتی که‌رو یارییده‌ده‌رێکت نابێ له‌لایه‌ن خواوه‌.                                                                                                                                                                                                                                                                                                                                                                                                                                                                                                                                                                             
  ئه‌وانه‌ که‌نامه‌مان پێداوون به‌ڕاستی ده‌وری ده‌که‌نه‌وه‌ ئه‌وانه‌ بڕوا ئه‌هێنن به‌ڕێنموونیی خوا(که‌ ئیسلامه‌) وه‌ ئه‌وانه‌ی بێ بڕوابن پێ ی هه‌رئه‌وانن زه‌ره‌ر مه‌ند.
  ئه‌ی نه‌وه‌ی  یه‌عقوب بیری ئه‌و چاکانه‌ بکه‌نه‌وه‌ که‌ڕشتوومن به‌سه‌رتاندا وه‌بێگومان من (پێشتر) ڕێزی ئێوه‌م دا به‌سه‌ر هه‌موواندا.
  وه‌ خۆتان بپارێزن له‌ڕۆژێک که‌که‌س له‌بری که‌س تۆڵه‌و پاداشت نادرێته‌وه‌ وه‌بارمته‌ی لێ وه‌رناگیرێت وه‌ هیچ تکایه‌ک که‌ڵکی ناگرێ وه‌یارمه‌تیی نادرێن و سه‌رناخرێن.
  بیربکه‌نه‌وه‌ کاتێک خوا ئیبراهیمی تاقی کرده‌وه‌ به‌چه‌ند بڕیار و فه‌رمایشتێک که‌ ئه‌ویش به‌جێ ی هێنان (خوا) فه‌رمووی: بێگومان من تۆ ده‌که‌م به‌ پێشه‌وای خه‌ڵکی (ئیبراهیم) وتی: له‌نه‌وه‌شم ئه‌که‌یت ؟ (به‌ پێشه‌وا) فه‌رمووی: پێغه‌مبه‌ریه‌تیی من ناگات به‌سته‌مکاران.
  بیربکه‌نه‌وه‌ کاتێک که‌  که‌عبه‌مان گێڕا به‌په‌ناگای خه‌ڵکی و جێ ی ئاسایش (پێمان وتن) شوێنی ئیبراهیم بکه‌نه‌ جێگای نوێژ وه‌ سپاردمان به‌ ئیبراهیم و ئیسماعیل که‌ ماڵه‌که‌م پاک بکه‌نه‌وه‌ بۆ ئه‌وانه‌ی که‌ به‌ده‌وری که‌عبه‌دا ده‌سوڕێنه‌وه‌ و ئه‌وانه‌ی که‌ تیایدا ئه‌مێننه‌وه‌ هه‌روه‌ها کڕنوش به‌ران و سوژده‌ به‌ران.
  وه‌ بیربکه‌نه‌وه‌ کاتێک که‌ئیبراهیم وتی: خوایه‌ ئه‌م شوێنه‌(که‌ مه‌ککه‌یه‌) بکه‌ به‌شارێکی پڕ له‌ئاسایش وه‌ ڕۆزی دانیشتوانی بده‌ له‌میوه‌هات ئه‌وانه‌یان که‌بڕوایان به‌خواو به‌ڕۆژی دوایی هه‌یه‌.(خوا) فه‌رمووی: ئه‌وه‌ش بێ بڕوابێ ڕۆزی پێ ئه‌ده‌م بۆچه‌ند ڕۆژێکی که‌م له‌پاشان ناچاری ده‌که‌م به‌سزای ئاگری دۆزه‌خ که‌خراپترین سه‌رئه‌نجامه‌.
  بیربکه‌ره‌وه‌ کاتێک که‌ ئیبراهیم و ئیسماعیل بناغه‌کانی که‌عبه‌یان به‌رز ده‌کرده‌وه‌ (ده‌یان وت) خوایه‌ ئه‌م کرده‌وه‌یه‌مان لێ گیرا بکه‌ به‌ڕاستی هه‌ر تۆی بیسه‌ری زانا.
  خوایه‌ هه‌ر دووکمان بکه‌ به‌ فه‌رمانبه‌ری خۆت وه‌ له‌نه‌وه‌شمان گه‌لێک بکه‌ به‌فه‌رمانبه‌ری خۆت وه‌ ڕێگاکانی خوا په‌رستیمان نیشان بده‌ وه‌ په‌شییمانی مان گییرابکه‌ به‌ڕاستی هه‌رتۆی گییراکه‌ری په‌شییمانی و میهره‌بان.
  خوایه‌ له‌ ناو نه‌وه‌کانماندا پێغه‌مبه‌رێک بنێره‌ له‌خۆیان ئایه‌ته‌کانی تۆیان به‌سه‌ردا بخوێنێته‌وه‌ قورئان و دانایی یان فێربکات و پاکیان بکاته‌وه‌ (له‌ هه‌موو گوناهێک) بێگومان هه‌رتۆی به‌توانای دانا.
  کێ ڕوو وه‌رئه‌گێڕێ له‌ ئایینی ئیبراهیم ؟ مه‌گه‌ر که‌سێک که‌خۆی هه‌رزه‌ کردبێت ؟ سوێند بێ بێگومان ئیبراهیم مان هه‌ڵ بژارد له‌ دونیادا وه‌ بێگومان  ئه‌و له‌ڕۆژی دوایی دا له‌چاکانه‌ .
  هه‌ڵی بژارد له‌کاتێکدا خوا پێ ی وت: فه‌رمانبه‌ردار به‌(ئیبراهیمیش) وتی: وا خۆم سپارد به‌ په‌روه‌ردگاری جیهانیان.
  ئیبراهیم و یه‌عقوب ئامۆژگاری کوڕه‌کانی خۆیانیان کرد به‌ ئیسلامیه‌ت (وه‌ هه‌ریه‌که‌یان پێ ی وتن) ڕۆڵه‌کانم: خوا ئایینی ئیسلامی بۆ هه‌ڵ بژاردوون که‌واته‌ مه‌مرن به‌ موسوڵمانێتی نه‌بێت.
  ئه‌ی خاوه‌ن نامه‌کان ئایا ئێوه‌ ئاماده‌ بوون کاتێ یه‌عقوب له‌سه‌ره‌مه‌رگدا بوو کاتێ به‌ کوڕه‌کانی وت دوای من کێ ده‌په‌رستن ؟ (ئه‌وانیش) وتیان: خوای تۆو باوو باپیرانت ده‌په‌رستین که‌ ئیبراهیم و ئیسماعیل و ئیسحاقه‌ که‌ تاقه‌ خوایه‌ وه‌ ئێمه‌ فه‌رمانبه‌رداری ئه‌وین.
  ئه‌و پێغه‌مبه‌رانه‌ ده‌سته‌یه‌ک بوون تێپه‌ڕیین هه‌رچیان کرد بۆ خۆیانیان کردوه‌ (ئێوه‌ش) هه‌رچی بکه‌ن بۆخۆتانی ده‌که‌ن وه‌ ئێوه‌ به‌رپرسیار نین له‌کرده‌وه‌ی ئه‌وان.
  جووله‌که‌و گاووره‌کان وتیان: (به‌موسڵمانه‌کان) ببن به‌ جووله‌که‌ یان گاوور تابکه‌ونه‌ سه‌ر ڕێ ی ڕاست بڵێ: به‌ڵکو په‌یڕه‌ویی ئایینی پاکی ئیبراهیم ده‌که‌ین که‌له‌ هاوبه‌ش په‌یداکه‌ران نه‌بووه‌.
  بڵێن:(ئه‌ی موسڵمانیینه‌) بڕوامان هێنا به‌ خواو به‌و قورئانه‌ی که‌بۆخۆمان نێرراوه‌ته‌ خواره‌وه‌ وه‌ به‌و نامه‌یه‌ی که‌ نێرراوه‌ بۆ ئیبراهیم و ئیسماعیل و ئیسحاق و یه‌عقوب و کوڕه‌کانی یه‌عقوب وه‌ به‌وه‌ی که‌دراوه‌ به‌ مووساو عیسا وه‌ به‌وه‌ی که‌ دراوه‌ به‌هه‌موو پێغه‌مبه‌ران له‌لایه‌ن په‌روه‌دگاریانه‌وه‌ جیاوازی ناکه‌ین له‌ نێوان هیچ کامێکیاندا وه‌ ئێمه‌ فه‌رمانبه‌ری خواین.
  ئینجا ئه‌گه‌ر بڕوایان هێنا به‌و وێنه‌یه‌ی که‌ ئێوه‌ بڕواتان پێ هێناوه‌ ئه‌وا بێگومان ڕێ ی ڕاستیان دۆزی یه‌وه‌ وه‌ ئه‌گه‌ر پشتیان هه‌ڵکرد ئه‌وا ئه‌وان له‌ دوو به‌ره‌کیی دان وه‌ خوا ئاگاداری تۆ ئه‌کات له‌وان وه‌ هه‌ر خوایه‌ بیسه‌ری زانا.
  خوا ڕه‌نگی کردیین به‌ڕه‌نگی خۆی(که‌ ئیسلامی یه‌ته‌) و کێ باشتره‌ له‌خوا له‌ڕه‌نگ ڕشتن دا وه‌ ئێمه‌ په‌رستش هه‌ر بۆ ئه‌و ده‌که‌ین.
  بڵێ: ئایا ده‌مه‌وه‌ریمان له‌گه‌ڵ ئه‌که‌ن له‌کاری خوا له‌کاتێکدا ئه‌و‌ په‌روه‌ر‌دگاری ئێمه‌و ئێوه‌یه‌ وه‌ کرده‌وه‌ی خۆمان بۆخۆمانه‌و کرده‌وه‌ی خۆتان بۆ خۆتانه‌ وه‌ ئێمه‌ ته‌نها دڵسۆزی ئه‌و خوایه‌ین.
  یاخود ئێوه‌ ئه‌ڵێن: ئیبراهیم و ئیسماعیل و ئیسحاق و یه‌عقوب وکوڕه‌کانی یه‌عقوب جووله‌که‌ بوون یا گاوور ؟ بڵێ: ئایا ئێوه‌ زاناترن یا خوا ؟ کێ سته‌م کارتره‌ له‌و که‌سه‌ی که‌ شایه‌تیه‌کی له‌خوا وه‌رگرتبێ وبیشارێته‌وه‌ خودا بێ ئاگا نیه‌ له‌وه‌ی که‌ ئێوه‌ ده‌یکه‌ن.
  ئه‌و پێغه‌مبه‌رانه‌ ده‌سته‌یه‌ک بوون تێپه‌ڕین و ڕۆشتن هه‌رچییان کرد بۆ خۆیانیان کرد ، وه‌ ئێوه‌ش هه‌رچی بکه‌ن بۆخۆتانی ده‌که‌ن وه‌ ئێوه‌ به‌رپرسیار نین له‌ کرده‌وه‌ی ئه‌وان.
  هه‌ندێ نه‌زان وبێ ئاوازه‌ له‌خه‌ڵک ده‌ڵێن چی موسڵمانه‌کانی وه‌رگێڕا له‌و ڕووگه‌یان که‌جاران له‌سه‌ری بوون بڵێ ڕۆژهه‌ڵات وڕۆژئاوا هی خوایه‌ کێ ی بوێ ڕێنموونیی ده‌کات بۆ ڕێبازی ڕاست.
  هه‌روه‌ها کردمانن به‌گه‌لێکی میانه‌ڕه‌و (ی هه‌ڵبژارده‌) تاببنه‌ چاودێر به‌سه‌ر مه‌ردوومه‌وه‌، وه‌ پێغه‌مبه‌ریش(صلی الله‌ علیه‌ وسلم) چاودێر بێت به‌سه‌ر ئێوه‌وه‌ ئه‌و ڕووگه‌یه‌ی که‌جاران له‌سه‌ری بووی نه‌مان گێڕا (به‌ڕووگه‌و له‌پاشان گۆڕیمان به‌که‌عبه‌) ته‌نها بۆئه‌وه‌ی ده‌ربکه‌وێت کێ شوێن پێغه‌مبه‌ر(صلی الله‌ علیه‌ وسلم) ده‌که‌وێت( وه‌جیاده‌بێته‌وه‌) له‌وانه‌ی که‌پاش گه‌زده‌بنه‌وه‌ وه‌ به‌ڕاستی (ئه‌م گۆڕینه‌) کارێکی زۆر گه‌وره‌و گران بوو مه‌گه‌ر لای ئه‌وانه‌ی که‌خوا ڕێنموونیی کردوون وه‌خوای گه‌وره‌ بڕوا (و نوێژه‌کانی جاران) تانی به‌زایه‌ نه‌داوه‌ به‌ڕاستی خوا له‌گه‌ڵ خه‌ڵكی دا دڵسۆزی میهره‌بانه‌.
  به‌ڕاستی ئێمه‌ گه‌ڕانی ڕووخسارت ڕوو به‌ئاسمان ده‌بینین ده‌ی سوێند به‌خوا ڕووت ده‌که‌ینه‌ ڕووگه‌یه‌ک که‌په‌سه‌ندت بێ ئیتر ڕووت وه‌رچه‌رخێنه‌ به‌ره‌و لای که‌عبه ‌(مسجد الحرام) ئێوه‌ش ئه‌ موسڵمانان له‌هه‌ر لایه‌ک بوون (له‌نوێژدا) ڕووتان بکه‌نه‌ ئه‌وێوه‌(مسجد الحرام) به‌ڕاستی ئه‌وانه‌ی په‌ڕاویان پێدراوه‌ چاک ئه‌زانن که‌ئه‌مه‌ شتێکی ڕاسته‌ له ‌په‌روه‌ردگاریانه‌وه‌، وه‌ خوا بێ ئاگا نیه‌ له‌وه‌ی که‌ده‌یکه‌ن.
  سوێند بێت ئه‌گه‌ر هه‌رچی به‌ڵگه‌و نیشانه‌ هه‌یه‌ بیهێنیته‌وه‌ بۆ ئه‌م خاوه‌ن نامانه‌ دوای ڕووگه‌ی تۆ ناکه‌وون وه‌ تۆش دوای ڕووگه‌ی ئه‌وان ناکه‌ویت وه‌ ئه‌وان دوای ڕووگه‌ی یه‌کتری ناکه‌وون سوێند بێت ئه‌گه‌ر تۆ دوای ئاره‌زووه‌کانی ئه‌وان بکه‌و‌یت دوای ئه‌و زانینه‌ی که‌ (به‌سرووش) بۆت هاتووه‌ به‌ڕاستی ئه‌و کاته‌ تۆ له‌سته‌مکاران ده‌بیت.
  ئه‌وانه‌ی که‌ په‌ڕاومان پێ داوون پێغه‌مبه‌ر(صلی الله‌ علیه‌ وسلم) ده‌ناسن وه‌ک چۆن کوڕانی خۆیان ده‌ناسن بێگومان کۆمه‌ڵێک له‌وان ئه‌و ڕاستی یه‌ ده‌شارنه‌وه‌ له‌کاتێکدا ئه‌وان ده‌زانن(موحه‌ممه‌د(صلی الله‌ علیه‌ وسلم) پێغه‌مبه‌ره‌) .
  ڕاست ئه‌وه‌یه‌ (که‌بۆت هاتووه‌) له‌په‌روه‌ردگارته‌وه‌ که‌واته‌ له‌ گومانداران مه‌به‌.
  وه‌ هه‌موو گه‌لێک ڕووگه‌یه‌کی هه‌یه‌ که‌ ڕووی تێ ده‌کات ده‌ی ده‌ست پێشکه‌ری بکه‌ن له‌ کرداره‌ چاکه‌کاندا له‌هه‌ر کوێ بن خودا هه‌مووتان کۆده‌کاته‌وه‌ به‌ڕاستی خوا به‌ده‌سه‌ڵاته‌ به‌سه‌ر هه‌موو شتێکدا.
  له‌هه‌ر کوێ چوویته‌ ده‌ره‌وه‌(به‌سه‌فه‌ر) ڕووت وه‌ربگێڕه‌ بۆ لای که‌عبه‌ی پیرۆز وه‌ ئه‌م ڕووکردنه‌ت ڕاسته‌و‌ له‌ په‌روه‌ردگارته‌وه‌یه‌ وه‌ خودا بێ ئاگا نیه‌ له‌وه‌ی که‌ ده‌یکه‌ن.
  له‌هه‌رکوێ چوویته‌ ده‌رێ (له‌کاتی نوێژ کردندا) ڕووت وه‌ربگێڕه‌ بۆ لای که‌عبه‌ی پیرۆز وه‌ ئێوه‌ش( ئه‌ی موسڵمانینه‌) له‌هه‌ر کوێ بوون ڕوو وه‌رگێڕن بۆلای ئه‌و (مزگه‌وته‌) تا بیانوی خه‌ڵکتان نه‌یه‌ته‌سه‌ر مه‌گه‌ر سته‌م کاره‌کانیان جا لێیان مه‌ترسن و له‌ من بترسن بۆ ئه‌وه‌ی به‌خششی خۆمتان به‌ته‌واوی به‌سه‌ردا بڕێژم وه‌ به‌ڵکو ڕێبازی ڕاست بگرن.
  وه‌ک ڕه‌وانه‌مان کرد له‌ ناوتاندا پێغه‌مبه‌رێک له‌ خۆتان که‌ئایه‌ته‌کانی ئێمه‌تان به‌سه‌ردا بخوێنێته‌وه‌، وه‌ پاکتان بکاته‌وه‌ وه‌فێرتان کات قورئان ودانایی (فه‌رمووده‌ی خۆی) وه‌ فێرتان کات ئه‌و شتانه‌ی که‌نه‌تان ده‌زانی.
  که‌واته‌ یادم بکه‌ن تامنیش له‌بیرتان نه‌که‌م وه‌ سوپاسم بکه‌ن پێ نه‌زان و ناسوپاسییم مه‌که‌ن.
  ئه‌ی ئه‌و که‌سانه‌ی که‌ بڕواتان هێناوه‌ پشت ببه‌ستن به‌خۆڕاگرتن و نوێژ(کردن) به‌ڕاستی خوا له‌گه‌ڵ خۆڕاگرانه‌.
  هه‌رگیز مه‌ڵێن به‌و که‌سانه‌ی ده‌کوژرێن له‌ڕێگه‌ی خوادا مردوون به‌ڵکو زیندوون به‌ڵام ئێوه‌ هه‌ستی پێ ناکه‌ن .
  سوێند به‌خوا تاقیتان ده‌که‌ینه‌وه‌ به‌ هه‌ندێک له‌ترس و برسێتی و که‌م بوونی ماڵ و دارایی و خه‌ڵکی(که‌س وکارتان) و به‌رووبووم  جامژده‌ بده‌ به‌ خۆڕاگران.
  ئه‌وانه‌ی که‌ له‌گه‌ڵ دووچاری سه‌ختی یه‌ک بوون ده‌ڵێن ئێمه‌ هه‌ر هی خواین و هه‌ر بۆلای ئه‌و ده‌گه‌ڕێینه‌وه‌.
  ئا  ئه‌وانه‌ دروودوو به‌زه‌یی به‌سه‌ر ئه‌واندا ده‌بارێ له‌ لایه‌ن په‌روه‌ردگاریانه‌وه‌ و ئه‌وانه‌ ئه‌و که‌سانه‌ن هیدایه‌تیان وه‌رگرتووه‌.
  به‌ڕاستی صه‌فاو مه‌ڕوه‌ له‌دروشمه‌کانی(دینی) خوان جا هه‌ر که‌سێک حه‌جی ماڵی خوای کرد یا عه‌مره‌ی کرد هیچ تاوانی ناگات که‌ ته‌وافی ئه‌و دووانه‌ش بکات وه‌ هه‌رکه‌سێک به‌ ئاره‌زووی خۆی چاکه‌یه‌کی کرد ئه‌وه‌ بێگومان خودا سوپاسگوزارێکی زانایه‌.
  بێ گومان ئه‌وانه‌ی ده‌یشارنه‌وه‌ ئه‌وه‌ی که ‌ناردوومانه‌ته‌ خواره‌وه‌ له‌ ئایه‌تانی ڕۆشن و ڕێنمایی دوای ئه‌وه‌ی که‌ ڕوونمان کردۆته‌وه‌ بۆ خه‌ڵکی له‌ نامه‌(ی ته‌ورات و ئینجیل) دا ئه‌وانه‌ خودا نه‌فره‌تیان لێ ده‌کات وه‌ نه‌فره‌تکه‌رانیش نه‌فره‌تیان لێ ده‌که‌ن.
  مه‌گه‌ر ئه‌وانه‌ی که‌ په‌شیمان بووبنه‌وه‌ وه‌ کرده‌وه‌ی باشیان کردبێ و (ئه‌وه‌ی شاردبویانه‌وه‌) ئاشکرایان کردبێ ئا ئه‌وانه‌ په‌شیمانیان لێ گیراده‌که‌م وه‌ هه‌ر منم گیراکه‌ری میهره‌بان.
  به‌ڕاستی ئه‌وانه‌ی بێ بڕوابوون و مردوون و بێ بڕوا بوون ئه‌وانه‌ له‌سه‌ریانه‌ نه‌فرینی خواو فریشته‌کان و خه‌ڵکی به‌تێکڕایی .
  تێیدا ده‌مێننه‌وه‌ به‌هه‌میشه‌یی سزایان له‌سه‌ر سووک ناکرێته‌وه‌ وه‌ دواناخرێن له‌سزا .
  په‌رستراوی ئێوه‌  په‌رستراوێکی تاک و ته‌نهایه‌ هیچ په‌رستراوێکی تر نی یه‌ به‌ته‌نیا ئه‌و نه‌بێت که‌ به‌خشنده‌ی میهره‌بانه‌.
  به‌ڕاستی هه‌یه‌ له‌ دروست کردنی ئاسمانه‌کان وزه‌وی و جیاوازی شه‌ووڕۆژ(به‌ کورتی و درێژی) و ئه‌و که‌شتیانه‌ی که‌دێن وده‌چن له‌ده‌ریادا به‌وشتانه‌ که‌قازانج ده‌گه‌یه‌نن به‌خه‌ڵکی وه‌ ئه‌وه‌ی که‌ خوا له‌ئاسمانه‌وه‌ باراندی له‌ ئاو (باران) پاشان زه‌وی پێ زیندوو کرده‌وه‌ (پێ بووژانده‌وه‌) پاش مردنی وه‌ بڵاوی کرده‌وه‌ تێیدا له‌هه‌موو جۆره‌ زینده‌وه‌رێک وه‌  گێڕانی بایه‌کان(به‌ هه‌موولایه‌کدا) وه‌ ئه‌و هه‌ورانه‌ی ڕام کراوون له‌ناوه‌ندی ئاسمان و زه‌وی دا چه‌ند به‌ڵگه‌ن بۆ که‌سانێک که‌ تێبگه‌ن.
  وه‌ که‌سانی واهه‌یه‌ له‌ خه‌ڵکی که‌هاوبه‌شی زۆر بۆ خوا په‌یدا ده‌که‌ن خۆشیان ده‌وێن وه‌ک خۆشه‌ویستی(ئیمانداران بۆ) خوا به‌ڵام ئه‌وانه‌ی بڕوایان هێناوه‌ زۆر زیاتر خوایان خۆش ده‌وێت ئه‌گه‌ر ببینن ئه‌وانه‌ی سته‌میان کردوه‌ (به‌ هاوبه‌شی په‌یدا کردن بۆخوا) کاتێک که‌ چاویان ده‌که‌وێت به‌سزا(ی خوا ده‌زانن) که‌ هه‌رچی ده‌سه‌ڵات هه‌یه‌ هه‌مووی بۆ خوایه‌ وه‌ بێگومان سزای خوا زۆر سه‌خته‌.
  کاتێک که‌ پێشه‌واکان یه‌خه‌ هه‌ڵئه‌ته‌کێنن له‌وانه‌ی(له‌ دنیادا) دوایان که‌وتوون وه‌ سزایان (به‌چاوی خۆیان) بینی وه‌ هه‌موو په‌یوه‌ندی یه‌کیان بچڕایه‌وه‌.
  وه‌ ئه‌وانه‌ی که‌ دوایان که‌وتبوون وتیان خۆزگه‌ ئێمه‌ بگه‌ڕاینایه‌ته‌وه‌ (بۆ دنیا) تا یه‌خه‌مان لێ هه‌ڵبته‌کاندنایه‌ هه‌ر وه‌ک(ئه‌وان) یه‌خیان له‌ئێمه‌ هه‌ڵته‌کاند ئاوا خوا کرده‌وه‌کانیان نیشان ئه‌دات به‌داخ له‌سه‌ر دڵیان وه‌ ئه‌وان ده‌رچوونیان نیه‌ له‌ ئاگر.
  ئه‌ی خه‌ڵکینه‌ بخۆن له‌وه‌ی که‌له‌ زه‌ویی دایه‌ به‌حه‌ڵاڵی و پاکی وه‌ دوای هه‌نگاوه‌کانی شه‌یتان مه‌که‌وون به‌ڕاستی شه‌یتان دوژمنێکی ئاشکراتانه‌.
  به‌ڕاستی (شه‌یتان) فه‌رمانتان پێ ده‌دات به‌تاوان و خراپه‌ له‌گه‌ڵ هه‌ڵبه‌ستنی شتی وا به‌ده‌م خواوه‌ که‌ نازانن.
  کاتێک پێتان بووترێت شوێن ئه‌و (قورئان) ه‌ بکه‌ون که‌ خوا ناردویه‌ته‌ خواره‌وه‌ ده‌ڵێن: نه‌خێر به‌ڵکو شوێن ئه‌وه‌ ده‌که‌وین که‌ باوو باپیرانمان له‌سه‌ری بوون ئه‌گه‌ر چی باوو باپیرانیشمان هیچ تێ نه‌گه‌یشتبن و گوومڕا بووبن *ڕێنمایش وه‌رنه‌گرن  .
  وه‌ نموونه‌ی ئه‌و بێ بڕوایانه‌ وه‌ک یه‌کێک وایه‌ که‌ ده‌نگ له‌ ئاژه‌ڵێک بکات ته‌نیا ده‌نگ و هاواره‌که‌ نه‌بێ هیچ نابیستێ ئه‌مانه‌ که‌ڕن لاڵن ، (له‌ وتنی قسه‌ی دروست) کوێرن(له‌ بینینی ڕێ ی ڕاست) بۆیه‌ تێ ناگه‌ن و ژیر نین.
  ئه‌ی ئه‌و که‌سانه‌ی که‌ بڕواتان هێناوه‌ بخۆن له‌و خوارده‌مه‌نی یه‌ پاکانه‌ی کردومانه‌ به‌ڕۆزیتان وه‌ سوپاسی خوا بکه‌ن ئه‌گه‌ر ئێوه‌ هه‌ر ئه‌و ده‌په‌رستن.
  ئه‌وه‌ی (که‌ خوا) قه‌ده‌غه‌ی کردوه‌ لێتان ته‌نها مرداره‌وه‌ بوو و خوێن (ی ڕه‌وان) و گۆشتی به‌راز و ئه‌وه‌ی که‌ سه‌ر بڕابێ به‌ ناوی غه‌یری خواوه‌ ئینجا هه‌ر که‌سێک ناچار بوو (به‌ خواردنی یه‌کێک له‌مانه‌) به‌بێ یاخی بوون و ده‌رچوون له‌سنوور ئه‌وه‌ هیچ گوناهێکی له‌سه‌ر نی یه‌ بێگومان خوا لێ خۆشبووی میهره‌بانه‌.
  بێگومان ئه‌وانه‌ی ئه‌و ئایه‌تانه‌ ده‌شارنه‌وه‌ که‌خودا ناردونیه‌ته‌ خواره‌وه‌ له‌ ته‌ورات و ده‌یگۆڕنه‌وه‌ به‌نرخێکی که‌م ئه‌وانه‌ ئاگر نه‌بێت هیچی تر ناچێته‌ سکیانه‌وه‌ وه‌ خوا له‌ڕۆژی دوایی دا قسه‌یان له‌گه‌ڵ ناکات و پاکیان ناکاته‌وه‌ و سزای سه‌ختیان ده‌بێت.
  ئا ئه‌وانه‌ که‌سانێکن که‌ گومڕایی یان کڕی به‌ڕێنموونیی وه‌ سزا به‌لێ خۆشبوون ئای چه‌ند خۆڕاگرن له‌سه‌ر ئاگر.
  ئه‌مه‌(هه‌مووی) به‌هۆی ئه‌وه‌وه‌یه‌ که‌ خوا کتێبه‌ (پیرۆزه‌) کانی ناردۆته‌ خواره‌وه‌ به‌ڕاستی وه‌ بێگومان ئه‌وانه‌ی دووبه‌ره‌کی که‌وتن له‌ ته‌وراتدا له‌ دووبه‌ره‌کی یه‌کی (وادان) که‌ دوورن *له‌یه‌ک که‌وتن.
  چاکه‌ ئه‌وه‌ نی یه‌ که‌ڕوو بکه‌نه‌ به‌ره‌و ڕۆژهه‌ڵات و ڕۆژئاوا به‌ڵکو چاکه‌ ئه‌وه‌یه‌ که‌ مرۆڤ بڕوای ببێ به‌خوا و ڕۆژی دوایی و فریشته‌کان و کتێبه‌کان و پێغه‌مبه‌ران و دارایی خۆی ببه‌خشێ له‌گه‌ڵ ئه‌وه‌ی که‌خۆشی ده‌وێت به‌خزمان و هه‌تیوان و بێ نه‌وایان (هه‌ژاران) و ڕێبواران و سواڵکه‌ران و له‌ڕێ ی ئازاد کردنی کۆیله‌کاندا وه‌ نوێژی به‌چاکی کردبێت و زه‌کاتی دابێت و په‌یمان به‌جێ هێنه‌ران کاتێک که‌په‌یمانیان دابێت و خۆڕاگران له‌کاتی ته‌نگده‌ستی وه‌ نه‌خۆشی و له‌کاتی جه‌نگدا ئا ئه‌وانه‌ن که‌ڕاستیان کرد وه‌ هه‌رئه‌وانه‌ن پارێزکاران.
  ئه‌ی ئه‌و که‌سانه‌ی که‌ بڕواتان هێناوه‌ پێویست کراوه‌ له‌سه‌ر تان تۆڵه ‌سه‌ندن له‌ کوژراواندا(به‌یه‌کسانی) ئازاد به‌ ئازادو به‌نده‌ به‌ به‌نده‌ و ژن به‌ ژن (مێینه‌ به‌ مێینه‌) ئینجا هه‌رکه‌سێک به‌خشرا له‌لایه‌ن برایه‌کی دینیه‌وه‌ به‌به‌شێک(له‌ خوێنه‌که‌) ئه‌بێ(خزمه‌کانی تر) په‌یڕه‌وی بکه‌ن به‌باشی(بکوژیش) به‌چاکی خوێنه‌که‌ بدات ئه‌مه‌ سووک کردنه‌ له‌په‌روه‌ردگارتانه‌وه‌و میهره‌ بانی یه‌ ئینجا هه‌رکه‌سێک دوای ئه‌مه‌ ده‌ست درێژیی کرد بۆئه‌و هه‌یه‌ سزای به‌سوێ، واته‌ سزای به‌ئازار.
  له‌ کوشتنه‌وه‌دا ژیان بۆ ئێوه‌ هه‌یه‌ ئه‌ی هۆشمه‌ندان به‌ڵکو خۆتان بپارێزن .
  پێویست کراوه‌ له‌سه‌رتان کاتێک یه‌کێکتان له‌سه‌ره‌مه‌رگدا بوو ئه‌گه‌ر ماڵی له‌پاش به‌جێما وه‌سێت کردن به‌باشی بۆ دایک وباوک وخزمان(ێک که‌ که‌له‌پوریان به‌رنه‌که‌وێ) به‌جوانی وڕێکو پێکی ؟ پێویست کراوه‌ له‌سه‌ر پارێزکاران.
  ئینجا هه‌ر که‌سێک وه‌سێته‌که‌ی گۆڕی دوای بیستنی ئه‌وه‌ گوناهی(تاوانی) هه‌ر له‌ ملی ئه‌و که‌سانه‌دایه‌ که‌ ده‌ی گۆڕن بێگومان خواش بیسه‌ری زانایه‌.
  ئینجا هه‌رکه‌سێک ترسا له‌وه‌سیه‌تکار که‌هه‌ڵه‌ یان گوناهێک بکات جا (ئه‌و که‌سه‌) میرات گرانی پێک بێنێ ئه‌وه‌ هیچ گوناهێکی له‌سه‌ر نی یه‌ به‌ڕاستی خودا لێخۆش بوو به‌به‌زه‌یی یه‌ .
  ئه‌ی ئه‌وانه‌ی که‌ بڕواتان هێناوه‌ ڕۆژووتان له‌سه‌ر نووسراوه‌ هه‌ر وه‌ک نووسراوه‌ له‌سه‌ر ئه‌وانه‌ی له‌پێش ئێوه‌ دا بوون به‌ڵکو خۆتان بپارێزن.
  ڕۆژووتان له‌سه‌ر دانرا بۆ چه‌ند ڕۆژێکی دیاری کراوی ژمێراو جاهه‌ر که‌سێک له‌ئێوه‌ نه‌خۆش بوو یان له‌سه‌فه‌ردا بوو(وه ‌به‌ڕۆژوو نه‌بوو) ئه‌وه‌ پێویسته‌ به‌ئه‌ندازه‌ ئه‌و ڕۆژانه‌ی (به‌ڕۆژوو نه‌بووه‌) قه‌زای بکاته‌وه‌ له‌ڕۆژانی تردا وه‌ پێویسته‌ له‌سه‌ر ئه‌وانه‌ که‌ زۆر به‌ناڕه‌حه‌تی ئه‌توانن به‌ڕۆژوو بن (و به‌ڕۆژوو نابن) بریتی(یان له‌سه‌ره‌) ، که‌خۆراکی هه‌ژارێکه‌ ئینجا هه‌رکه‌سێک زۆرتر بریتی بدات ئه‌وه‌ باشتره‌ بۆی و‌ ئه‌گه‌ر به‌ڕۆژوو بن بۆخۆتان باشتره‌ ئه‌گه‌ر بزانن.
  مانگی ڕه‌مه‌زان مانگێکه‌ قورئانی تێدا نێرراوه‌ته‌ خواره‌وه‌ به‌ ڕێنما بۆخه‌ڵکی وه‌ به‌ڵگه‌یانی ڕۆشن بۆ ڕێنموونیی و جیاکردنه‌وه‌(ی دروست ونادروست) ئینجا هه‌رکه‌سێک له‌ئێوه‌ مانگی ڕه‌مه‌زانی بینی با به‌ڕۆژوو بێت وه‌ هه‌رکه‌سێک نه‌خۆش بوو یان له‌سه‌فه‌ردا بوو با به‌ئه‌ندازه‌ی ئه‌وڕۆژانه‌ قه‌زای بکاته‌وه‌ له‌چه‌ند ڕۆژێکی تردا خوا ئاسانی ئه‌وێ بۆئێوه‌ وه‌ گرانی ناوێت بۆتان(قه‌زای ڕه‌مه‌زانتان له‌سه‌ر دانرا) تا مانگه‌که‌ (بگرن) به‌ته‌واوی وه‌ به‌گه‌وره‌ ناوی خوا به‌رن له‌سه‌ر ئه‌و ڕێنموونی یه‌ی که‌ کردونی وه‌ تا سوپاسی (خوا) بکه‌ن .
  هه‌رده‌مێ به‌نده‌کانی من پرسیاریان لێ کردیت ده‌رباره‌ی من ئه‌وا بێگومان من لێیانه‌وه‌ نزیکم گیرا ده‌که‌م نزای نزاکاران هه‌رکاتێک هاوار و نزام لێبکه‌ن ده‌ی با ئه‌وانیش به‌ده‌نگ منه‌وه‌ بێن وه‌ بڕوام پێ بهێنن به‌ڵکو ڕێ ی ڕاست بدۆزنه‌وه‌.
  ڕێتان پێ دراوه‌ له‌شه‌وانی ڕۆژوو(ی ڕه‌مه‌زان) دا درووست بوون له‌گه‌ڵ ژنه‌کانتان ئه‌وان بۆ ئێوه‌ پۆشاکن وه‌ ئێوه‌ش بۆ ئه‌وان پۆشاکن خوا ده‌یزانی که‌ئێوه‌ ناپاکیتان له‌خۆتان ده‌کرد بۆیه‌ په‌شیمانی لێ گیراکردن وه‌لێتان خۆش بوو ئیتر له‌ئێستاوه‌(به‌ شه‌ودا) بچنه‌ لایان وه‌ به‌دڵ بخوازن ئه‌وی که‌ خوا بۆی نوسیوون(له‌ منداڵ) وه‌ بخۆن و بخۆنه‌وه‌ هه‌تا بۆتان جیا ده‌بێته‌وه‌ ڕوشته‌ی سپی(ڕۆژ) له‌ ڕوشته‌ی ڕه‌ش(ی شه‌و) له‌شه‌به‌قدا له‌پاشان ڕۆژووه‌که‌تان ته‌واو بکه‌ن تاشه‌وی دوایی وه‌مه‌چنه‌لای ژنه‌کانتان له‌کاتێکدا که‌ له‌مزگه‌وتدا مابنه‌وه‌ بۆ خواپه‌رستی ئه‌مانه‌ سنوورانی خودان و نزیکیان مه‌که‌ونه‌وه‌ ئاوا خوا باسی فرمانی خۆی ده‌کات بۆ خه‌ڵکی تا خۆیان بپارێزن.
  ماڵی یه‌کتری مه‌خۆن له‌ناو خۆتاندا به‌ناڕه‌وا وه‌ به‌(به‌رتییل) مه‌یده‌ن به‌فه‌رمانداران بۆ ئه‌وه‌ی به‌شێک له‌ماڵی خه‌ڵکی بخۆن به‌گوناه‌ له‌ کاتێکدا ئێوه‌ش ده‌زانن.
  پرسیارت لێ ده‌که‌ن ده‌رباره‌ی نوێ بونه‌وه‌ی مانگه‌ نوێکان بڵێ ئه‌مانه‌ نیشانه‌ی کاته‌کانن بۆ خه‌ڵکی و بۆ حه‌ج  وه‌چاکه‌ ئه‌وه‌ نی یه‌ که‌له‌پشتی خانووه‌کانه‌وه‌ بچنه‌ ژووره‌وه‌ به‌ڵکو چاکه‌ ئه‌وه‌یه‌ ئه‌و که‌سه‌ پارێزکارو له‌ خوا ترس بێت وه‌بچنه‌ ماڵه‌کان له‌ ده‌رگاکانیه‌وه‌ وه‌ له‌خوا بترسن تا ڕزگار ببن.
  جه‌نگ بکه‌ن له‌ڕێ ی خوادا له‌گه‌ڵ ئه‌وانه‌ی جه‌نگتان له‌گه‌ڵدا ده‌که‌ن وه‌ده‌ست درێژی مه‌که‌ن به‌ڕاستی خودا ده‌ست درێژی که‌رانی خۆش ناوێت.
  بیان کوژن(کافران) له‌هه‌ر شوێنێ ده‌ستان که‌وتن و زاڵ بوون به‌سه‌ریاندا وه‌ ده‌ریان بکه‌ن له‌و شوێنانه‌ی که‌ ئێوه‌یان لێ ده‌رکردوه‌ لادان له‌ ڕێ ی ئایین (ڕێی ئایین گرتن) له‌کوشتن سه‌خت تره‌ جه‌نگیان له‌گه‌ڵ مه‌که‌ن له‌لای مزگه‌وتی که‌عبه‌دا تا ئه‌وان له‌وێدا نه‌جه‌نگن له‌گه‌ڵتان دا ئینجا ئه‌گه‌ر جه‌نگین له‌گه‌ڵتاندا ئێوه‌ش بجه‌نگن له‌گه‌ڵیاندا ئه‌مه‌یه‌ تۆڵی بێ بڕوایان.
  به‌ڵام ئه‌گه‌ر ده‌ستیان هه‌ڵگرت (له‌ چنگ) ئه‌وا خوای گه‌وره‌ لێخۆشبوو میهره‌بانه‌.
  جه‌نگیان له‌گه‌ڵ بکه‌ن تا دوژمنایه‌تی ئاین نه‌مێنێ وه‌ ئاین و ملکه‌چی هه‌ر بۆ خوا ده‌بێت ئینجا ئه‌گه‌ر ده‌ستیان هه‌ڵگرت ئیتر ده‌ست درێژیی نی یه‌ مه‌گه‌ر له‌سه‌ر سته‌م کاران.
  مانگی ئاگربه‌ست به‌رانبه‌ر به‌ مانگی ئاگربه‌ست شکاندنی هه‌ر ڕێزێکیش تۆڵه‌ی هه‌یه‌ جا هه‌ر که‌سێک ده‌ست درێژی کرده‌ سه‌رتان ئێوه‌ش ده‌ست درێژی بکه‌نه‌ سه‌ری به‌وێنه‌ی ده‌ست درێژ کردنه‌که‌ی ئه‌و بۆ ئێوه‌ وه‌ له‌خوا بترسن وه‌ بزانن که‌خوا له‌گه‌ڵ پارێزکارانه‌.
  وه‌ دارایی خۆتان به‌خت بکه‌ن له‌ ڕێ ی خوادا وه‌ به‌ده‌ستی خۆتان خۆتان مه‌خه‌نه‌ تیاچوونه‌وه‌ وه‌ چاکه‌ بکه‌ن به‌ڕاستی خوا چاکه‌کارانی خۆش ده‌وێت.
  حه‌ج و عومره‌ (تان که‌ ده‌ست پێ کرد) ته‌نها بۆ خوا به‌ ته‌واوی بیکه‌ن ئینجا ئه‌گه‌ر هه‌ر ڕێگه‌ نه‌دران (قه‌ده‌غه‌کران) ئه‌وسا چیتان بۆ هه‌ڵسوڕا له‌قوربانی(سه‌ری بڕن) وه‌ سه‌رتان مه‌تاشن تا قوربانیه‌که‌ ده‌گاته‌ جێ ی دیاری کراوی خۆی ئینجا هه‌ر کامێک له‌ ئێوه‌ نه‌خۆش بوو یان ئازارێک له‌سه‌ریدا بوو (ئه‌گه‌ر سه‌ری تاشی) بریتی یه‌ک بدات که‌ ڕۆژوو (ی سێ ڕۆژه‌) یان خێرێک یان قوربانییه‌ک بکات جا کاتێک دڵنیا بوون(ترس نه‌بوو) ئینجا ئه‌و که‌سه‌ی به‌هره‌مه‌ند بوو به‌ به‌جێهێنانی عومره‌ تاکاتی حه‌ج ئه‌وه‌ چی بۆ هه‌ڵسوڕا له‌ قوربانی(بیکات) وه‌ ئه‌گه‌ر یه‌کێک نه‌یبوو با سێ ڕۆژ به‌ڕۆژوو بێت له‌ کاتی حه‌جدا وه‌ حه‌وت ڕۆژ کاتێ گه‌ڕانه‌وه‌ ئه‌مه‌ ده‌بێته‌ ده‌ ڕۆژی ته‌واو ئه‌مه‌ بۆ که‌سێکه‌ که‌ (خۆی) و که‌س و کاری دانیشتووی ده‌وروبه‌ری (مسجد الحرام) نه‌بێت وه‌ له‌خوا بترسن وه‌ بزانن که‌ به‌ڕاستی خوا خاوه‌نی تۆڵه‌ و سزای سه‌خته‌.
  کاتی حه‌ج له‌چه‌ند مانگێکی دیاری کراودایه‌ ئینجا هه‌رکه‌سێک له‌م مانگانه‌‌دا حه‌جی له‌سه‌ر خۆی پێویست کرد بائیتر نه‌چێته‌ لای ژن وه‌ به‌دکاری نه‌کات وه‌ ده‌مه‌قاڵه‌ نه‌کات له‌حه‌جدا وه‌ هه‌رچی بکه‌ن له‌چاکه‌ خوا پێ ی ده‌زانێ وه‌ توێشوو(ی پارێزکاری) هه‌ڵبگرن که‌باشترین توێشوو له‌خوا ترسانه‌ وه‌له‌من بترسن ئه‌ی هۆشمه‌ندان.
  گوناهتان له‌سه‌ر نی یه‌ که‌دوای ڕۆزی په‌روه‌ردگارتان بکه‌ون ئینجا کاتێک گه‌ڕانه‌وه‌ له‌عه‌ره‌فات ناوی خوا بێنن له‌لای(مشعر الحرام) دا وه‌یادی خودا بکه‌ن که‌ ڕێنموونی کردن با له‌پێش ئه‌وه‌شا ئێوه‌ له‌ گومڕایان بووبن.
  له‌ پاشان بگه‌ڕێنه‌وه‌ له‌وشوێنه‌ی خه‌ڵکی لێ ی ده‌گه‌ڕێته‌وه‌ وه‌داوای لێ خۆشبوون بکه‌ن له‌خوا بێگومان خوا لێ خۆشبوو میهره‌بانه‌.
  ئینجا کاتێک کرده‌وه‌کانی حه‌جتان ته‌واوکرد یادی خوا بکه‌ن وه‌ک ناوبردنتان بۆ باوو باپیرانتان یان زۆرتر له‌ناوی ئه‌وان ئینجا هی وا هه‌یه‌ له‌خه‌ڵکی (هه‌ر داوای دنیا ده‌کات و) ده‌ڵێت خوایه‌ بمانده‌رێ له‌دنیادا وه‌ (ئه‌وانه‌) هیچ به‌شێکیان نی یه‌ له‌ڕۆژی دوایی دا.
  وه‌هی واش هه‌یه‌ ده‌ڵێت خوایه‌ هه‌م له‌دنیا و هه‌م له‌ ڕۆژی دواییدا خێرو خۆشیمان پێ بده‌ وه‌ بمان پارێزه‌ له‌سزای ئاگر.
  ئا ئه‌وانه‌ به‌شێکیان هه‌یه‌ له‌وه‌ی که‌ کردوویانه‌ وه‌ خوا لێ پرسینه‌وه‌ به‌ زوویی ده‌کات.
  ناوی خوا به‌رن(الله‌ اکبر بکه‌ن) له‌چه‌ند ڕۆژێکی دیاری کراودا هه‌رکه‌سێک په‌له‌ بکات له‌ دوو ڕۆژدا(شه‌یتان ڕه‌جم بکات) گوناهی ناگات وه‌ هه‌ر که‌سێکیش دوا بکه‌وێت (سێ ڕۆژ ڕه‌جم بکات) گوناهی له‌سه‌ر نی یه‌ بۆکه‌سێک پارێزکاری بکات له‌(سزای) خوا خۆتان بپارێزن وه‌ بزانن که‌ ئێوه‌ بۆ لای ئه‌و(ئه‌گه‌ڕێنه‌وه‌و) کۆده‌کرێنه‌وه‌.
  وه‌ هی واهه‌یه‌ له‌خه‌ڵکی که‌ به‌ قسه‌ سه‌رسامت ده‌کات له‌م ژیانی دنیادا وه‌ خوا ده‌کات به‌شاهید له‌سه‌ر(ڕاستیی) ئه‌وه‌ی له‌ دڵیایه‌تی که‌چی ئه‌و دوژمنێکی سه‌ر سه‌خته‌.
  وه‌کاتێک پشتی هه‌ڵکرد هه‌وڵ ده‌دات له‌ زه‌وی دا (له‌ وڵاتدا) بۆ ئه‌وه‌ی خراپه‌ی تێدا بکات وه‌ کشتوکاڵ و وه‌چه‌و نه‌وه‌ له‌ناو ببات وه‌خوا خراپه‌کاری خۆش ناوێت.
  وه‌ کاتێک پێ ی بووترێت له‌خوا بترسه‌ ده‌مار ده‌یگرێ بۆ به‌د کرداریی جا ئه‌و دۆزه‌خی به‌سه‌ که‌ به‌دترین جێگایه‌.
  وه‌ هی واش هه‌یه‌ له‌ خه‌ڵکی که‌ گیانی خۆی ده‌فرۆشێت بۆ ڕه‌زامه‌ندی خوا  وه‌ خوا میهره‌بانه‌ به‌به‌نده‌کان.
  ئه‌ی بڕواداران هه‌موو بچنه‌ ناو ئیسلامه‌وه‌ وه‌دوای هه‌نگاوه‌کانی شه‌یتان مه‌که‌ون چونکه‌ بێگومان ئه‌و دوژمنێکی ئاشکراتانه‌.
  ئینجا ئه‌گه‌ر لاتاندا(هه‌ڵخلیسکان) دوای ئه‌وه‌ی که‌ نیشانه‌ ئاشکراکانتان بۆهات ئه‌وه‌ چاک بزانن که‌ خوا زاڵ و کار دروسته‌.
  ئایا ئه‌وانه‌ چاوه‌ڕوانن خوایان بۆ بێت له‌ناو چه‌ند پارچه‌ هه‌ورێکی سپی دا هه‌روه‌ها فریشته‌کان(یان بۆبێ) وه‌ کاره‌که‌ کۆتایی پێ بێت وه‌ هه‌موو کارێک هه‌ر بۆلای خوا ده‌گه‌ڕێته‌وه‌.
  ئه‌ی موحه‌ممه‌د(د.خ) له‌نه‌وه‌ی یه‌عقوب بپرسه‌ چه‌ند به‌ڵگه‌و نیشانه‌ی ڕۆشنمان داوه‌ به‌وان وه‌ هه‌ر که‌سێک بیگۆڕێت به‌هره‌ی(ڕێنموونی) خوا دوای ئه‌وه‌ی که‌ده‌ستی که‌وت ئه‌وه‌ بێگومان خودا سزای زۆر سه‌خته‌.
  جوان کراوه‌ بۆ بێ بڕوایان(ناسوپاس که‌ران) ژیانی دنیا(به‌ جۆرێک) که‌ گاڵته ‌ده‌که‌ن به‌ بڕواداران(به‌ڵام پایه‌ی) ئه‌وانه‌ی له‌خوا ترسن گه‌لێ به‌رزتره‌ له‌وان له‌ ڕۆژی دواییدا وه‌ خودا ڕزق و ڕۆزی ده‌دات به‌هه‌ر که‌سێک که‌بیه‌وێت به‌بێ شومار.
  ئاده‌می یه‌ک کۆمه‌ڵ بوون (به‌ سرووشت) ئینجا خودا پێغه‌مبه‌رانی نارد به‌ مژده‌ده‌ر و ترسێنه‌ر وه‌ کتێبی ڕاستی و دروستی له‌گه‌ڵدا ناردونه‌ خواره‌وه‌ تا بڕیار بدات له‌ناو خه‌ڵکی دا له‌و شتانه‌ی که‌ دووبه‌ره‌کی بوون تیایدا وه‌ که‌س دووبه‌ره‌کی نه‌کرد له‌ کتێبی ئاسمانیدا مه‌گه‌ر ئه‌وانه‌ی که‌ کتێبیان پێ درابوو دوای ئه‌وه‌ی نیشانه‌و به‌ڵگه‌ی ڕۆشنیان بۆ هات به‌هۆی حه‌ساده‌تی ناو خۆیانه‌وه‌ ئینجا خوا خۆی ڕێنموونی بڕوادارانی کرد بۆ ئه‌و ڕێگا ڕاسته‌ی که‌ دووبه‌ره‌کیان تیادا ده‌کرد وه‌ خوا کێ ی بوێ ڕێنموونی ده‌کات بۆ ڕێبازی ڕاست.
  ئایا واتان زانییوه‌ که‌ ده‌چنه‌ به‌هه‌شت که‌چی هێشتا نه‌هاتۆته‌ ڕێتان ئه‌وه‌ی تووشی ئه‌وانه‌ بوون که‌ له‌ پێش ئێوه‌دا تێپه‌ڕین(که‌ له‌ ڕێی خوادا) دووچاری سه‌ختی و زه‌ره‌ر و زیان بوون وه‌ زۆر به‌ توندی ته‌کان دران به‌ڕه‌نگێک که‌ پێغه‌مبه‌ر و ئه‌وانه‌ی که‌بڕوایان هێنابوو له‌گه‌ڵیدا ده‌یان وت سه‌رکه‌وتنی خوا که‌ی دێت ئاگادار بن و دڵنیابن به‌ ڕاستی سه‌رکه‌وتنی خوا نزیکه‌.
  پرسیارت لێ ده‌که‌ن چی ببه‌خشن(له‌ ڕێ ی خوادا) بڵێ: ئه‌وی ده‌یبه‌خشن له‌ ماڵی پاک و حه‌ڵاڵ با بۆ باوک و دایک و خزمانی نزیک و هه‌تیوان و هه‌ژاران و ڕێبواران بێت وه‌ هه‌رچی بکه‌ن له‌ چاکه‌ ئه‌وه‌ بێگومان خوا ئاگاداره‌ لێ ی.
  جه‌نگتان له‌سه‌ر پێویست کرا که‌لاتان ناخۆشه‌ وه‌ ئه‌گونجێ شتێکتان پێ ناخۆش بێت و باش بێ بۆتان وه‌ ئه‌گونجێ شتێکتان پێ خۆش بێت و خراپ بێ بۆتان وه‌خوا(چاک و خراپی ئێوه‌) ئه‌زانێ و ئێوه‌ نایزانن.
  پرسیارت لێ ده‌که‌ن ده‌رباره‌ی مانگی حه‌رام جه‌نگ کردن تیایدا بڵێ: جه‌نگ له‌مانگی ئاگر به‌ست دا گوناهێکی گه‌وره‌یه‌ به‌ڵام به‌رهه‌ڵستیی ڕێبازی خوا وه‌بێ بڕوایی پێ ی وه‌(ڕێ گری موسوڵمانان) له‌ مزگه‌وتی حه‌رام و ده‌رکردنی خه‌ڵکی ئه‌و مزگه‌وته‌ لێ ی گه‌وره‌تره‌ لای خوا(له‌ جه‌نگ کردن له‌ مانگی حه‌رامدا) وه‌ هه‌وڵ دان بۆ په‌شیمان کردنه‌وه‌ی موسوڵمان گه‌وره‌تره‌ له‌ (پیاو) کوشتن (له‌و مانگه‌دا) به‌رده‌وام ده‌ست هه‌ڵناگرن و جه‌نگتان له‌گه‌ڵدا ده‌که‌ن تاپه‌شیمانتان بکه‌نه‌وه‌ له‌ دینه‌که‌تان ئه‌گه‌ر بتوانن وه‌ هه‌رکه‌سێک له‌ئێوه‌ له‌دینی خۆی هه‌ڵ بگه‌ڕێته‌وه‌ وه‌ به‌بێ بڕوایی بمرێ ئا ئه‌وانه‌ هه‌موو کرده‌وه‌یه‌کیان پوچ ئه‌بێته‌وه‌ له‌ هه‌ردوو جیهاندا وه‌ ئه‌وانه‌ یارو هاوده‌می ئاگرن  تێیدا ده‌مێننه‌وه‌ به‌ ئێجگاری.
  به‌ڕاستی ئه‌وانه‌ی بڕوایان هێنا و ئه‌وانه‌ی کۆچیان کردو تێکۆشان له‌ڕێ ی خوادا ئا ئه‌وانه‌ چاوه‌ڕوانی میهره‌بانی خودان وه‌خوا لێ خۆشبوو میهره‌بانه‌.
  پرسیارت لێ ده‌که‌ن ده‌رباره‌ی عه‌ره‌ق و قومار بڵێ: له‌م دوانه‌دا گوناهی گه‌وره‌و چه‌ند قازانجێک هه‌یه‌ بۆ خه‌ڵکی به‌ڵام گوناهه‌که‌یان گه‌وره‌تره‌ له‌ قازانجه‌که‌یان وه‌ پرسیارت لێ ده‌که‌ن چی ببه‌خشن بڵێ: ئه‌وی لێتان زیاده‌، ئاوه‌ها خودا به‌ڵگه‌کان ڕوون ده‌کاته‌وه‌ بۆتان تا بیربکه‌نه‌وه‌.
  له‌کاری هه‌ردوو جیهانتان وه‌ پرسیارت لێ ده‌که‌ن له‌باره‌ی هه‌تیوان(که‌ چۆن بن له‌گه‌ڵیاندا) بڵێ چاکسازی (تێکه‌ڵاوی کردن) بۆ ئه‌وان چاکتره‌ وه‌ ئه‌گه‌ر تێکه‌ڵ ببن له‌گه‌ڵیاندا(قه‌یناکات چونکه‌) براتانن وه‌خوا ده‌زانێ کێ خراپه‌کارو کێ چاکه‌کاره‌(له‌گه‌ڵ هه‌تیوان) ئه‌گه‌ر خوا بیویستایه‌ دوچاری ڕه‌نجی ده‌کردن به‌ڕاستی خوا زاڵ و کار دروسته‌.
  ژنانی ها‌وبه‌ش په‌یداکه‌ر ماره‌ مه‌که‌ن تابڕوا ده‌هێنن که‌نیزه‌کێکی بڕوادار باشتره‌ له‌ژنه‌ (ئازادێکی) هاوبه‌ش په‌یداکه‌ر با(هاوبه‌ش په‌یداکه‌ره‌که‌)  سه‌رسامیشی کردبن وه‌ ژنانی موسوڵمان ماره‌ مه‌که‌ن له‌هاوبه‌ش په‌یداکه‌ران تابڕوا ده‌هێنن وه‌ کۆیله‌یه‌کی بڕوادار باشتره‌ له‌ (ئازادێکی) هاوبه‌ش په‌یداکه‌ر با سه‌رسامیشی کردبن (به‌ دارایی یا جوانیان) ئه‌وانه‌ بانگ(ی خه‌ڵک) ده‌که‌ن بۆ ناو ئاگر به‌ڵام خوا(خه‌ڵک) بانگ ده‌کات بۆ به‌هه‌شت و لێخۆش بوون به‌فه‌رمانی خۆی وه‌ نیشانه‌کانی خۆی ڕۆشن ده‌کاته‌وه‌ بۆ خه‌ڵکی به‌شکو بیر بکه‌نه‌وه‌ .
  وه‌ پرسیارت لێ ده‌که‌ن ده‌رباره‌ی حه‌یز بڵێ: حه‌یز ئازاره‌ که‌واته‌ دووربکه‌ونه‌وه‌ له‌ هاوسه‌ره‌کانتان له‌کاتی حه‌یزا وه‌ نزیکیان له‌گه‌ڵدا مه‌که‌ن تا پاک ده‌بنه‌وه‌ که‌ خۆیان شت(دوا پاک بوونه‌وه‌) ئینجا بچنه‌ لایان له‌و شوێنه‌وه‌ که‌ خوا فه‌رمانی پێداوون به‌ڕاستی خوا تۆبه‌ کارانی خۆش ده‌وێت و پاکانی خۆش ده‌وێت.
  ژنه‌کانتان کێڵگه‌ی خۆتانن جا تۆو بوه‌شێننه‌ ناو کێڵگه‌که‌تانه‌وه‌ له‌هه‌ر کوێوه‌ ده‌تانه‌وێ وه‌ پێش بخه‌ن بۆخۆتان(کرده‌وه‌ی باش) له‌خوا بترسن وه‌ بزانن دڵنیا بن که‌به‌خزمه‌تی ده‌گه‌ن وه‌ مژده‌ بده‌ به ‌بڕواداران .
  سوێند به‌خوا مه‌که‌ن به‌به‌رهه‌ڵستی ئه‌و شتانه‌ی سوێندتان له‌سه‌ری خواردوه‌ که‌چاکی و پارێزکاری و ڕێکخستنی نێوان خه‌ڵکی یه‌ وه‌ خوا بیسه‌رو زانایه‌.
  خوا سوێندی بێ هووده‌ (له‌ده‌م ده‌رچوون) تان لێ ناگرێ به‌ڵام سوێندێکتان لێ ده‌گرێت به‌ دڵ بتانه‌وێ وه‌خوا لێ خۆشبوو له‌سه‌ر خۆیه‌.
  هه‌یه‌ بۆ ئه‌وانه‌ سوێند ده‌خۆن له‌گه‌ڵ ژنه‌کانیان دروست نه‌بن چاوه‌ڕوانیی چوار مانگ بکه‌ن ئینجا ئه‌گه‌ر گه‌ڕانه‌وه‌ (بۆ لای ژنه‌کانیان) ئه‌وا خوا لێ خۆشبوو میهره‌بانه‌.
  وه‌ ئه‌گه‌ر بڕیاری ته‌ڵاق دانیان دا ئه‌وا خوا بیسه‌رو زانایه‌.
  وه‌ ژنه ‌ته‌ڵاق دراوه‌کان دان باخۆیاندا ده‌گرن تا ماوه‌ی سێ حه‌یز دروست نی یه‌ بۆ ئه‌وان که‌ بیشارنه‌وه‌ ئه‌وه‌ی خوا له‌ منداڵدانیان دا دروستی کردوه‌(له‌ حه‌یز یا منداڵ) ئه‌گه‌ر بڕوایان هه‌یه‌ به‌خواو به‌ڕۆژیی دوایی وه‌ مێرده‌کانیان شایسته‌ن به‌ گێڕانه‌وه‌یان له‌ عیدده‌دا  ئه‌گه‌ر بیانه‌وێ به‌ باشی بژین، وه‌  بۆ ژنان هه‌یه‌ به‌سه‌ر مێردیانه‌وه‌ وه‌کو ئه‌وه‌ی که‌ بۆ پیاوان  هه‌یه‌ به‌سه‌ر ژنانه‌وه‌ به‌پێ ی باوونه‌ریتی (په‌سه‌ند) وه‌ پیاوان پله‌یه‌کیان هه‌یه‌ به‌سه‌ر ژنانیانه‌وه‌، وه‌ خوا زاڵ و کار دروسته‌.
  ته‌ڵاقێک که‌ بردنه‌وه‌ی له‌ دواوه‌ بێت دوو جاره‌ دوا ئه‌وه‌ ڕاگرتنه‌ به‌خۆشیی یان به‌ڕه‌ڵاکردنه‌ به‌باشی وه‌ دروست نی یه‌ بۆ ئێوه‌ که‌لێ بسه‌ننه‌وه‌ هیچێک له‌وشتانه‌ی که‌داوتاننێ مه‌گه‌ر هه‌ردوولا بترسن(له‌وه‌ی) که‌ سنووری خوا ڕانه‌گرن جا ئه‌گه‌ر ترسان له‌وه‌ی سنووری خوا ڕانه‌گرن ئه‌وا پیاوو ئافره‌ته‌که‌ گوناهیان ناگات به‌وه‌ که‌ ژنه‌که‌ له‌بریتی خۆی بیدات ئه‌مانه‌ (ی باسکران) سنووری خوان  لێیان ده‌رمه‌چن  وه‌ هه‌رکه‌سێک له‌ سنووری خوا ده‌ربچێت ئا ئه‌وانه‌ سته‌مکارن.
  ئینجا ئه‌گه‌ر ته‌ڵاقی (سێهه‌می ) دا ئیتر ئه‌و ژنه‌ بۆ ئه‌و پیاوه‌ دروست نیه‌ هه‌تا شوونه‌کا‌ت به‌ مێردێکی تر(به‌ ئێجگاری) ئینجا ئه‌گه‌ر(مێردی دووه‌م) ته‌ڵاقی دا(یا مرد) ئیتر گوناه نی یه‌ له‌سه‌ر ژن و مێرده‌(کۆنه‌) که‌ بگه‌ڕێننه‌وه‌ لای یه‌کتر (به‌ ماره‌کردنیکی تازه‌) ئه‌گه‌ر بزانن که‌ له‌ سنووری خوا ده‌رناچن ئه‌مانه‌ سنووری خوان ڕوونیان ده‌کاته‌وه‌ بۆ گه‌لێک که‌ تێبگه‌ن.
  کاتێک ژنانی هاوسه‌رتان ته‌ڵاق دا و گه‌یشتن به‌ ئاخرو ئۆخری عیدده‌یان ڕایان بگرنه‌وه‌ به‌خۆشیی یان به‌ره‌ڵایان بکه‌ن به‌باشی ڕایان مه‌گرنه‌وه‌ به‌ئێش و ئازاره‌وه‌ بۆئه‌وه‌ی سته‌میان لێ بکه‌ن هه‌رکه‌سێک کاری وابکات ئه‌وه‌سته‌می له‌خۆی کردوه‌ ،وه‌ گاڵته‌ به‌فه‌رمووده‌کانی خوا مه‌که‌ن و بیربکه‌نه‌وه‌ له‌ چاکه‌ی خوا له‌گه‌ڵتاندا و ئه‌وه‌ی که‌به‌سه‌ریدا ڕشتوون له‌قورئان و فه‌رمووده‌ی به‌جێ به‌وه‌ ئامۆژگاریتان ده‌کات وه‌ له‌خوا بترسن وه‌بزانن که‌خوا به‌هه‌موو شت زانایه‌.
  کاتێک ژنتان ته‌ڵاق دا عیدده‌یان ته‌واو بوو ئیتر قه‌ده‌غه‌یان(به‌رگرییان) مه‌که‌ن که‌ شووبکه‌ن به‌مێرده‌کانیان ئه‌گه‌ر ڕێک که‌وتن له‌ناو خۆیاندا به‌باشی ئه‌مه‌ په‌ندی پێ دا ئه‌درێ بۆئه‌و که‌سه‌ی که‌بڕوای به‌خواو به‌ڕۆژی دوایی بێت له‌ ئێوه‌ ئه‌م په‌ند وه‌رگرتنه‌تان باشتره‌و پاکتره‌ چونکه‌ خوا ده‌زانێ و ئێوه‌ نایزانن.
  دایکان شیرده‌ده‌ن به‌منداڵه‌کانیان دوو ساڵی ته‌واو(ئه‌مه‌ ) بۆکه‌سێکه‌ که‌ بیه‌وێت شیری ته‌واو بدات له‌سه‌ر باوکه‌که‌یه‌ ڕۆزی و کاڵای دایکه‌کان به‌باشی هیچ که‌سێک له‌توانای خۆی زیاتر داوای لێ ناکرێت با زیان نه‌گه‌یه‌ندرێ به‌هیچ دایکێک به‌هۆی منداڵه‌که‌یه‌وه‌ ، وه‌ به‌هیچ باوکێک به‌هۆی ‌منداڵه‌که‌یه‌وه‌، وه‌(ئه‌گه‌ر باوکه‌که‌ مرد) له‌سه‌ر که‌له‌پوور گره‌ وه‌کو ئه‌وه‌ی(پێشوو) ئینجا ئه‌گه‌ر ویستیان(منداڵه‌که‌) له‌شیر بیبڕنه‌وه‌(له‌پێش دوو ساڵه‌که‌دا) به‌ڕه‌زامه‌ندی و ڕاوێژیی هه‌ردوولایه‌کیان ئه‌وه‌ گوناهیان ناگات وه‌ ئه‌گه‌ر(ئێوه‌ی پیاوان) ویستان دایه‌ن بگرن بۆ منداڵه‌کانتان ئه‌وه‌ گوناهتان ناگات ئه‌گه‌ر بیان ده‌نێ ئه‌وی بۆتان داناوون به‌خۆشی وه‌ له‌خوا بترسن و بزانن به‌ڕاستی خوا بینایه‌ به‌وه‌ی که‌ ده‌یکه‌ن.
  ئه‌و پیاوانه‌ی که‌ده‌مرن له‌ئێوه‌و هاوسه‌ران جێ ده‌هێڵن هاوسه‌ره‌کانیان چاوه‌روانی ده‌که‌ن چوار مانگ و ده‌ شه‌و ئینجا که‌ عیدده‌یان ته‌واو بوو ئیتر گوناهتان له‌سه‌ر نی یه‌ (ئه‌ی که‌س وکاری ژن) له‌وه‌ی که‌ (ئه‌و ژنانه‌ ) ده‌یکه‌ن له‌خۆیاندا به‌پێ ی باوی ناو کۆمه‌ڵ وه‌ خوا  ئاگاداره‌ به‌وه‌ی که‌ ده‌یکه‌ن.
  وه‌ گوناهتان ناگات له‌ خوازبێنی ژنانی(مێرد مردوو) به‌ ناڕاسته‌وخۆ پێیان بڵێن یا له‌دڵی خۆتاندا(بڕیار بده‌ن) ده‌یان خوازن خوای گه‌وره‌ زانیویه‌تی که‌ بێگومان ئێوه‌ له‌مه‌و دوا ناویان ده‌به‌ن به‌ڵام به‌نهێنی به‌ڵێنیان پێ مه‌ده‌ن مه‌گه‌ر قسه‌یه‌ک که‌باش بێت وه‌ بڕیاری ماره‌کردنیان مه‌ده‌ن تا عیدده‌که‌یان ته‌واو ده‌بێت وه‌ بزانن بێگومان خوا ده‌زانێت به‌وه‌ی که‌ له‌ دڵتاندایه‌ که‌واته‌ خۆتان بپارێزن وه‌ بزانن دڵنیابن که‌ خوا لێخۆشبووی له‌سه‌ر خۆیه‌.
  گوناهتان له‌سه‌ر نی یه‌ ئه‌گه‌ر ژنانێک ته‌ڵاق بده‌ن که‌ هێشتا نه‌چووبنه‌ لایان یا ماره‌یتان بۆ دانه‌نه‌بن وه‌ به‌هره‌مه‌ندیان بکه‌ن (شتێکیان له‌ماڵی خۆتان بده‌نێ) ده‌وڵه‌مه‌ند به‌پێ ی خۆی وه‌ هه‌ژار به‌پێ ی خۆی به‌هره‌و یارمه‌تی دانێک که‌ باو و نه‌ریت بێت ئه‌وه‌ پێویسته‌ له‌سه‌ر چاکه‌کاران.
  وه‌ ئه‌گه‌ر ژنانتان ته‌ڵاق دا پێش ئه‌وه‌ی بچنه‌ لایان وه‌ ماره‌یی تان بۆدانابوون  ئه‌وه‌ نیوه‌ی ماره‌یی یه‌که‌یان ده‌که‌وێ مه‌گه‌ر ئه‌وان(لێتان) خۆش بن یان ئه‌و که‌سه‌(مێرد) خۆش ببێت که‌ ماره‌بڕینه‌که‌ی به‌ده‌سته‌ وه‌ لێخۆشبوونتان له‌ پارێزکاریه‌وه‌ نزیکتره‌ وه‌ ئه‌و چاکه‌یه‌ی که‌ له‌ نێوانتاندا بووه‌ له‌بیرتان نه‌چێته‌وه‌ بێگومان خوا بینایه‌ به‌وه‌ی که‌ ده‌یکه‌ن.
  ئاگاداری نوێژه‌کانتان بکه‌ن وه‌(به‌تایبه‌تی) نوێژی ناوه‌ڕاست(که‌ نوێژی عه‌سره‌) وه‌ له‌ نوێژدا بوه‌ستن بۆ خوا به‌گه‌ردن که‌چی واته‌ بێ قسه‌کردن.
  ئینجا ئه‌گه‌ر ترسان (نوێژ بکه‌ن) به ‌پیاده‌ یان به‌سواری که‌ترستان نه‌ما ئه‌وسا یادی خوا بکه‌ن به‌وڕه‌نگه‌ی که‌فێری کردوون ئه‌وه‌ی جاران نه‌تانده‌زانی.
  ئه‌و پیاوانه‌ی ده‌مردن له‌ئێوه‌ و ژنانی هاوسه‌ر به‌جێ ده‌هێڵن (خوا فه‌رمانی کردووه‌) به‌ وه‌سیه‌ت کردن بۆ ژنه‌کانیان تاساڵێک به‌خێو بکرێن بێ ئه‌وه‌ی ده‌ربکرێن (له‌ ماڵی مێردیان) ئینجا ئه‌گه‌ر خۆیان چوونه‌ ده‌ره‌وه‌ ئیتر هیچ گوناهتان له‌سه‌ر نی یه‌ (ئه‌ی که‌س وکاری مێرد) له‌وه‌ی که‌ ئه‌و ژنانه‌ ده‌یکه‌ن ده‌رباره‌ی خۆیان به‌باشیی وه‌خوا زاڵی کار دروسته‌.
  بۆ ته‌ڵاق دراوان هه‌یه‌(به‌سه‌ر مێرده‌کانیانه‌وه‌) به‌هره‌مه‌ند کردن به‌باشی (ئه‌وه‌) پێویسته‌ له‌سه‌ر پارێزکاران.
  ئاوا خوا ئایه‌تانی خۆیتان بۆ ڕوون ده‌کاته‌وه‌ تاتێ بگه‌ن و ژیربن.
  ئایا وردنه‌بویته‌وه‌ له‌وانه‌ی که‌له‌ وڵاتی خۆیان ده‌رچوون له‌کاتێکدا که‌ ئه‌وان هه‌زاران(که‌س) بوون له‌ترسی مردن ئینجا خوا پێ ی وتن بمرن له‌ پاشان زیندووی کردنه‌وه‌ به‌ڕاستی خوا خاوه‌نی چاکه‌یه‌ به‌سه‌ر خه‌ڵکه‌وه‌ به‌ڵام زۆربه‌ی خه‌ڵک سوپاسی خوا ناکه‌ن.
  جه‌نگ بکه‌ن له‌ڕێ ی خوادا وه‌ بزانن به‌ڕاستی خوا بیسه‌ری زانایه‌.
  کێ یه‌ ئه‌و که‌سه‌ی قه‌رز بدات به‌خوا به‌ قه‌رزێکی باش ئینجا خوا بۆی زیاد ده‌کات به‌زیاد کردنێکی زۆر وه‌ خوا(ڕۆزی خۆی) ئه‌گرێته‌وه‌ وه‌ فراوانی ده‌کات وه‌ هه‌ر بۆلای ئه‌و ده‌گه‌ڕێنه‌وه‌.
  ئایا ورد نه‌بوویته‌وه‌ له‌ پیاو ماقوڵان له‌نه‌وه‌ی یه‌عقوب له‌دوای مووسا که‌ به‌پێغه‌مبه‌رێکی خۆیان وت پاشایه‌کمان بۆ بنێره‌ تا جه‌نگ بکه‌ین له‌ڕێ ی خوادا وتی ئایا نزیک نییه‌ ئێوه‌ ئه‌گه‌ر جه‌نگتان له‌سه‌ر فه‌رز و پێویست بکرێ جه‌نگ نه‌که‌ن (له‌ وه‌ڵامدا) وتیان چ سودێکمان پێ ده‌گات ئه‌گه‌ر جه‌نگ نه‌که‌ین له‌ڕێ ی خوادا له‌کاتێکدا که‌ ده‌رکراوین له‌ وڵاتمان و ماڵ و منداڵماندا که‌چی کاتێک جه‌نگیان له‌سه‌ر پێویست کرا پشتیان هه‌ڵکرد که‌مێکیان نه‌بێت خوایش ئاگاداره‌ به‌سه‌ر سته‌مکاراندا.
  وه‌ پێغه‌مبه‌ره‌که‌یان پێ ی وتن بێگومان خوا طالووتی بۆ ناردن به‌ پادشا وتیان ئه‌و چۆن ئه‌بێ به‌ پادشا به‌سه‌ر ئێمه‌وه‌ که‌ ئێمه‌ له‌و شایسته‌ ترین به‌پادشایی وه‌ دارایی زۆری نه‌دراوه‌تێ فه‌رمووی: به‌ڕاستی خوا ئه‌وی هه‌ڵبژاردووه‌ به‌سه‌ر ئێوه‌دا وه‌ به‌شی زیاتری داوه‌تێ له‌ فراوانی له‌زانین و توانایی جه‌سته‌، وه‌ خوا پاشایی خۆی ده‌دات به‌هه‌ر که‌س خۆی بیه‌وێ وه‌ خوا(به‌هره‌) فراوان و زانایه‌.
  وه‌ پێغه‌مبه‌ره‌که‌یان پێ ی وتن نیشانه‌ی پادشای یه‌که‌ی ئه‌وه‌یه‌ که‌ داره‌مه‌یته‌که‌تان بۆ دێته‌وه‌ که‌مایه‌ی ئارامیتانه‌ له‌په‌روه‌ردگارتانه‌وه‌ له‌گه‌ڵ هه‌ندێک له‌که‌له‌پوری خانه‌دانی مووسا و هاروون فریشته‌  هه‌ڵیده‌گرن  بێگومان له‌مه‌دا نیشانه‌ و به‌ڵگه‌ هه‌یه‌ بۆ ئێوه‌ ئه‌گه‌رئێوه‌ بڕوادار بن.
  ئینجا کاتێک که‌ طالووت به‌خۆی و له‌شکره‌که‌یه‌وه‌ (له‌شار) ده‌رچوون پێ ی وتن بێگومان خوا تاقیتان ده‌کاته‌وه‌ به‌چه‌مێک(ڕوبارێک) ئینجا هه‌رکه‌سێک لێی خوارده‌وه‌ ئه‌و له‌(له‌شکری) من نی یه‌ وه‌ هه‌رکه‌سێک لێی نه‌چه‌شت ئه‌وه‌ له‌ منه‌ مه‌گه‌ر که‌سێک که‌لوێچێکی لێ بگرێ به‌ ده‌ستی خۆی(و بیخواته‌وه‌)  جا هه‌موو تێریان لێ خوارده‌وه‌ مه‌گه‌ر که‌مێکیان نه‌بێ کاتێک طالووت لێ ی په‌ڕییه‌وه‌ ئه‌وانه‌ش بڕوایان هێنابوو له‌گه‌ڵیدا(بێ ئه‌وانه‌ی تێریان لێ خوارده‌وه‌) وتیان: ئه‌مڕۆ ئێمه‌ ده‌ره‌قه‌تی جالووت و له‌شکره‌که‌ی نایه‌ین وتیان: ئه‌وانه‌ی که‌ پێیان وابوو به‌ خزمه‌ت خوا ده‌گه‌ن (له‌ ڕۆژی دوایی دا) زۆر ده‌سته‌ی که‌م زاڵ بووه‌ به‌سه‌ر ده‌سته‌ی زۆردا به‌فه‌رمانی خوا وه‌ خوا له‌گه‌ڵ خۆڕاگرانه‌.
  کاتێک که‌ ڕووبه‌ڕووی جالووت و له‌شکره‌که‌ی وه‌ستان وتیان: خوایه‌ خۆڕاگری بڕێژه‌ به‌سه‌رماندا وه‌ پێمان جێگییر بکه‌ وه‌ زاڵمان بکه‌ به‌سه‌ر گه‌لی بێ بڕوایاندا.
  ئه‌وسا به‌فه‌رمانی خوا شکاندنیان وه‌ داوود جالووتی کوشت وه‌ خوا پاشایه‌تی و پێغه‌مبه‌رێتی دایه‌ وه‌ ئه‌وه‌ی ویستی فێری کرد ئه‌گه‌ر خوا خه‌ڵکی له‌ناو نه‌بردایه‌ هه‌ندێکیان به‌هه‌ندێکیان هه‌موو سه‌ر زه‌وی پڕده‌بوو له‌ خراپه‌ و تاوان به‌ڵام خوا خاوه‌نی به‌خششه‌ به‌سه‌ر هه‌موو جیهانیانه‌وه‌.
  ئه‌م(به‌سه‌رهاتانه‌) نیشانه‌کانی خوان ده‌یان خوێنیینه‌وه‌ به‌سه‌رتدا به‌ڕاستی وه‌ بێگومان تۆ له‌ پێغه‌مبه‌رانیت.
  ئه‌و پێغه‌مبه‌رانه‌ی (که‌ باسکران) ڕێزمان داوه‌ به‌هه‌ندێکیان به‌سه‌ر هه‌ندێکیاندا له‌و پێغه‌مبه‌رانه‌ هی وایان بووه‌ که‌ خوا قسه‌ی له‌گه‌ڵ کردووه‌ (به‌ بێ په‌رده‌) وه‌ هه‌ندێکیانی به‌رز کردۆته‌وه‌ چه‌ند پله‌یه‌ک وه‌ دامان به‌ عیسای کوڕی مه‌ریه‌م چه‌ند به‌ڵگه‌یه‌کی (موعجیزه‌یه‌کی) ئاشکرا وه‌ پشتگیریمان کرد به‌ فریشته‌ی سرووش(که‌ جبرییله‌) ئه‌گه‌ر خوا بیویستایه‌ ئه‌و گه‌لانه‌ی که‌له‌ دوای پێغه‌مبه‌ره‌کانیان ده‌هاتن له‌گه‌ڵ یه‌کدا نه‌ ئه‌جه‌نگین دوای ئه‌و نیشانه‌ ڕۆشنانه‌ی که‌بۆیان هاتبوو به‌ڵام دووبه‌ره‌کی یان تێ که‌وت ئینجا هی وایان بوو بڕوای هێناو وه‌ هی وایان بوو بێ بڕوابوو ئه‌گه‌ر خوا بیویستایه‌ یه‌کتریان نه‌ده‌کوشت و شه‌ڕیان نه‌ده‌کرد به‌ڵام ئه‌وه‌ی خوا بیه‌وێت ده‌یکات.
  ئه‌ی ئه‌و که‌سانه‌ی بڕواتان هێناوه‌ ببه‌خشن له‌و ڕۆزی یه‌ی که‌ پێمان داوون پێش ئه‌وه‌ی که‌ ڕۆژێ بێ که‌ نه‌ کڕین و فرۆشتنی تێدایه‌ و نه‌ دۆستایه‌تی و ئاشنایه‌تی تێدایه‌ وه‌ نه‌ تکای تێدایه‌ (تا ڕزگارتان کات له‌ سزا) وه‌ هه‌ر بێ بڕوایانن سته‌مکاران.
  خوا ئه‌و خوایه‌یه‌ که‌ هیچ په‌رستراوێکی(ڕاست) نیه‌ بێجگه‌له‌ له‌و هه‌میشه‌ زیندووی ته‌دبیرکه‌ر و ڕاگر(ی بوونه‌وه‌ر) ه‌ نه‌ وه‌نه‌وز ئه‌یگرێ و نه‌ خه‌و هه‌ر هی ئه‌وه‌ هه‌ر چی له‌ ئاسمانه‌کان و هه‌رچی له‌ زه‌وی دایه‌ کێ یه‌ ئه‌و که‌سه‌ی له‌و ڕۆژه‌دا بتوانێ تکای له‌لا بکات مه‌گه‌ر به‌ ڕێ پێدانی خۆی ئاگاداره‌ به‌ ئه‌وه‌ی له‌به‌رده‌می (ئاده‌می) یه‌ وه‌یه‌(له‌ دنیا له‌ به‌رده‌ستیاندایه‌) وه‌ ئه‌وه‌ی له‌ دواوه‌یه‌تی(له‌ ڕۆژی دوایی دا بۆیان ئاماده‌کراوه‌) وه‌ که‌س ئاگای نی یه‌ له‌ هیچ شتێک له‌ زانین و زانیاری ئه‌و(خوا) مه‌گه‌ر به‌وه‌ی که‌ خۆی بیه‌وێ کورسی یه‌که‌ی خودا هه‌موو ئاسمانه‌کان و زه‌وی گرتۆته‌وه‌ وه‌ پارێزگاری کردنی ئاسمانه‌کان و زه‌وی بۆ خوا ئاسانه‌(گران نی یه‌) وه‌ هه‌ر ئه‌وه‌ بڵند پله‌ی پایه‌ گه‌وره‌.
  به‌ هیچ جۆرێک زۆر لێ کردن له‌ دیندا نی یه‌ (بۆ هاتنه‌ ناو ئیسلام) چونکه‌ به‌ڕاستی له‌ یه‌ک جیابۆته‌وه‌ ڕێنموونی و شاره‌زایی له‌ گومڕایی و سه‌ر لێ شێواویی (ئه‌م ئایه‌ته‌ تایبه‌ته‌ به‌ ئه‌وانه‌ی ئایینی ئاسمانیان هه‌یه‌) ، ئینجا هه‌ر که‌س له‌ ڕێ ی بێ بڕوایی بگه‌ڕێته‌وه‌(بێ باوه‌ڕ بێ به‌ هه‌ر په‌رستراوێک جگه‌له‌ خوا) وه‌ بڕوا بهێنێ به‌خوا ئه‌وه‌ بێگومان به‌ توندی ده‌ستی گرتووه‌ به‌ ده‌سته‌گییره‌یه‌کی قایمی به‌هێزی وا (که‌ ئیسلام، یان ئیمانه‌که‌یه‌تی) که‌ پچڕان و به‌ربوونی بۆ نی یه‌ وه‌ خوا بیسه‌ری زانایه‌.
  خوا دۆست و کارسازی ئه‌وانه‌یه‌ که‌ بڕوادارن ده‌ریان ده‌هێنێت له‌ تاریکستانی بێ بڕوایی بۆ ڕووناکی باوه‌ڕو ڕێنموونیی وه‌ ئه‌وانه‌ی که‌ بێ بڕوان شه‌یتان دۆستیانه‌ ده‌ریان ده‌هێنێ له‌ ڕووناکی (و بیر و باوه‌ڕ) ه‌وه‌ بۆ تاریکستان ئه‌وانه‌ هاوڕێی دۆزه‌خن تیایا ئه‌مێننه‌وه‌ هه‌تا هه‌تایه‌.
  ئایا ئاوڕێک ناده‌یته‌وه‌ به‌لای ئه‌و(نه‌مروود) ه‌ی که‌ ده‌مه‌قاڵێی کرد له‌گه‌ڵ ئیبراهیم(پێغه‌مبه‌را(علیه‌السلام)) ده‌رحه‌ق به‌ په‌روه‌ردگاری له‌به‌ر ئه‌وه‌ی خوا پادشایی دابوویه‌ کاتێ که‌ ئیبراهیم(له‌ وه‌ڵامی نه‌مروود دا) وتی: په‌روه‌ردگاری من ئه‌و زاته‌یه‌ ژیان ئه‌داو ژیان ده‌ستێنێ، نه‌مروود وتی: منیش ژیان ئه‌ده‌م وه‌ ژیان ده‌ستێنم(دوو زیندان کراوی هێنا یه‌کیانی ئازاد کردو ئه‌ویانی کوشت) ئیبراهیم وتی: بێگومان خوا خۆر له‌ ڕۆژهه‌ڵاته‌وه‌ هه‌ڵده‌هێنێ ده‌(ئه‌گه‌ر ده‌توانیت) تۆ له‌ ڕۆژئاواوه‌ هه‌ڵی بێنه‌ ئه‌نجا ده‌م کوت بوو ئه‌و بێ بڕوایه‌ ،وه‌ خوا ڕێنموونی گه‌لی سته‌مکاران ناکات.
  یا وه‌ک ئه‌و که‌سه‌ی(عوزه‌یر) که‌ ڕابورد به‌لای شارێکا(بیت المقدس) له‌ کاتێکدا ئه‌و(شاره‌) دیواره‌کانی ڕووخا بوو به‌سه‌ر سه‌ربانه‌کانیدا (عوزه‌یر) وتی: خوا چۆن ئه‌م شاره‌ ئاوه‌دان ده‌کاته‌وه‌ پاش مردنی ؟ (واته‌ پاش وێران بوونی) یه‌کسه‌ر خوای گه‌وره‌ سه‌د ساڵ مراندی پاشان زیندووی کرده‌وه‌ (خوای گه‌وره‌) فه‌رمووی: چه‌نده‌ ماویته‌وه‌ لێره‌دا ؟ وتی ڕۆژێک یا به‌شێ له‌ڕۆژێک ماومه‌ته‌وه‌ (خوای گه‌وره‌) فه‌رمووی: نه‌خێر به‌ڵکو سه‌د ساڵ ماویته‌وه‌ جا ته‌ماشای خواردن و خواردنه‌وه‌که‌ت بکه‌ تێک نه‌چووه‌ وه‌ ته‌ماشای گوێدرێژه‌که‌ت بکه‌ (وه‌ زیندوومان کردیته‌وه‌) تا بتگێڕین به‌ موعجیزه‌ (به‌ڵگه‌) بۆ خه‌ڵکی وه‌ ته‌ماشای ئێسقانه‌کانی(گوێدرێژه‌که‌ت) بکه‌ چۆن به‌رزیان ده‌که‌ینه‌وه‌ (له‌ شوێنی خۆیان) و یه‌کیان ده‌خه‌ین پاشان گۆشتی به‌سه‌ردا ده‌هێنین ئینجا کاتێ ئه‌مانه‌ ده‌رکه‌وت بۆی( عوزه‌یر) وتی: به‌چاکی تێگه‌یشتم به‌ڕاستی خوا خاوه‌ن ده‌سته‌ڵاته‌ به‌سه‌ر هه‌موو شتێکدا.
  به‌یاد بهێنه‌ کاتێک که‌ ئیبراهیم وتی: ئه‌ی‌ په‌روه‌ردگارم نیشانم بده‌ چۆن مردوو زیندوو ده‌که‌یته‌وه‌ ؟ (خوا) فه‌رمووی: بڕوات پێ ی نه‌هێناوه‌؟ وتی: به‌ڵێ بڕوام پێیه‌تی به‌ڵام (ئه‌مه‌وێ) ببینم بۆئه‌وه‌ی دڵنیا بم(خوا) فه‌رمووی: که‌واته‌ چوار مه‌ل بگره‌ ئینجا(سه‌ریان ببڕه‌) و پارچه‌ پارچه‌یان بکه‌ له‌پاشدا هه‌ر پارچه‌یه‌کیان له‌سه‌ر شاخێک دابنێ له‌ پاشان بانگیان بکه‌ دێن بۆلات به‌هه‌ڵه‌ داوان وه‌ چاک بزانه‌ و دڵنیابه‌ بێگومان خوا باڵاده‌ستی کار به‌جێ یه‌.
  وێنه‌ی(خێری) ئه‌وانه‌ی که‌ ماڵی خۆیان به‌خت ده‌که‌ن له‌ ڕێ ی خوادا وه‌ک ده‌نکێک(تۆو) وایه‌ (ڕوابێت) و حه‌وت گوڵی گرتبێت له‌هه‌ر گوڵێک سه‌د دانه‌ی تێدا بێت وه‌ خوا له‌مه‌ش زیاتری ده‌کات بۆ هه‌ر که‌سێک که‌ خۆی بیه‌وێت وه‌ خوا خاوه‌ن به‌هره‌ی فراوانی ئاگاداره‌.
  ئه‌وانه‌ی که‌ ماڵ و دارایی خۆیان به‌خت ده‌که‌ن له‌ ڕێ ی خوادا دوای ئه‌وه‌ هیچ منه‌تێک نانێن و ئازارێک(به‌ دڵی هه‌ژاران) ناگه‌یه‌نن بۆیان هه‌یه‌ پاداشتیان لای په‌روه‌ردگاریان وه‌ هیچ ترسێکیان له‌سه‌ر نی یه‌ وه‌ هیچ خه‌فه‌تێکیان نی یه‌.
  قسه‌یه‌کی خۆش و چاوپۆشی(له‌ هه‌ڵه‌دا)چاکتره‌ له‌ خێرێک که‌ ئازارو دڵ ئێشاندنی به‌ دوادا بێ وه‌ خوا بێ نیازێکی له‌سه‌ر خۆیه‌.
  ئه‌ی ئه‌وانه‌ی بڕواتان هێناوه‌ پوچه‌ڵی مه‌که‌نه‌وه‌ خێرو به‌خشینه‌کانتان به‌ منه‌ت نان و ئازاردان و دڵ ئێشان وه‌ک ئه‌و که‌سه‌ی ماڵ و سامانی خۆی به‌خت ده‌کات بۆ ڕووپامایی خه‌ڵک وه‌ باوه‌ڕی نیه‌ به‌خواو به‌ ڕۆژی دوایی جا وێنه‌ی ئه‌و ناپاکانه‌ وه‌ک به‌ردێکی لووس وایه‌ که‌ گڵێکی که‌می به‌سه‌ره‌وه‌ بێت ئینجا بارانێکی لێزمه‌ی لێ بدات وه‌ به‌رده‌که‌ بهێڵێته‌وه‌ به‌ ڕووتی ناتوانن ده‌ستی بخه‌ن هیچ له‌وه‌ی که‌ کردوویانه‌ وه‌ خوا ڕێنموونیی ناکات گه‌لی بێ بڕواو خوا نه‌ناس.
  نموونه‌ی ئه‌وانه‌ی که‌ ماڵ و دارایی خۆیان ده‌به‌خشن له‌ پێناو ڕه‌زامه‌ندی خوا، وه‌ بۆ دامه‌زراندنی دڵ و ده‌رونیان (له‌سه‌ر چاکه‌) وه‌ک باخێک وایه‌ که‌ به‌ شوێنێکی به‌رزه‌وه‌بێت بارانی دڵۆپ گه‌وره‌ی لێ بدات ئینجا میوه‌ی خۆی بدات به‌ دوو چه‌ندانه‌ وه‌ ئه‌گه‌ر بارانی دڵۆپ گه‌وره‌شی لێ نه‌دات بارانی وردی لێ بدا(واته‌ بێ به‌رهه‌م نابێت) وه‌ خوای گه‌وره‌ش بینایه‌ به‌وه‌ی که‌ ده‌یکه‌ن.
  ئایا که‌س له‌ ئێوه‌ حه‌ز ده‌کات که‌ باخێکی ببێت له‌دره‌ختی خورما وه‌ جۆره‌ها دره‌ختی ترێ و ڕه‌ز چه‌ند جۆگه‌ ئاو بڕوا به‌ژێریاندا بۆ خاوه‌ن باخه‌که‌ ببێت له‌ناو ئه‌و باخه‌دا له‌ هه‌موو جۆره‌ میوه‌یه‌ک له‌کاتێکدا(خاوه‌نه‌که‌) دووچاری ببێ پیری وه‌ بیبێ چه‌ند مناڵێکی وردی بێ ده‌سه‌ڵات ئینجا گه‌رده‌لوولێکی لێ هه‌ڵ بکات گڕو سه‌موومی تێدا بێ یه‌کسه‌ر باخه‌که‌ بسوتێ ئا به‌م ڕه‌نگه‌ خوا نیشانه‌کانی(میهره‌بانی) خۆیتان بۆ ڕوون ده‌کاته‌وه‌ بۆ ئه‌وه‌ی بیر بکه‌نه‌وه‌.
  ئه‌ی ئه‌و که‌سانه‌ی بڕواتان هێناوه‌ به‌خت بکه‌ن له‌ پاکترینی ئه‌وه‌ی په‌یداتان کردوه‌ وه‌ له‌وه‌ی که‌ بۆمان ده‌رهێناوون(ڕواندوون) له‌ زه‌وی مه‌ڕۆن له‌وه‌ی ببه‌خشن که‌ خراپه‌ له‌ کاتێکدا که‌ خۆتان ئه‌و شته‌ خراپه‌ وه‌رناگرن(ئه‌گه‌ر بتان درێتێ) مه‌گه‌ر چاوی لێ بپۆشن وه‌ چاک بزانن که‌خوا بێ نیازێکی شایسته‌ی ستایشه‌.
  شه‌یتان ده‌تان ترسێنێ به‌ هه‌ژاری وه‌فه‌رمانتان پێده‌دات به‌ خراپه‌ وه‌ خوا به‌ڵێنی لێخۆشبوون و چاکه‌تان پێده‌دات خوا فراوان میهره‌بانی زانایه‌.
  ئه‌ی به‌خشێ ژیری ودانایی به‌ هه‌ر که‌سێک که‌ بیه‌وێ وه‌ هه‌ر که‌سێک ژیری و دانایی پێدرا ئه‌وا به‌ڕاستی پێ ی دراوه‌ چاکه‌یه‌کی زۆر په‌ند وه‌ر‌ناگرن ته‌نها خاوه‌نانی ژیری و بیر نه‌بێ.
  ئه‌وه‌ی به‌ختتان کردبێ له‌چاکه‌ یا نه‌زرێکتان بڕیار دابێ ئه‌وه‌ بێگومان خوا ئاگای لێ یه‌ وه‌ بۆ سته‌مکاران نی یه‌ هیچ یارمه‌تی ده‌رێک.
  ئه‌گه‌ر ئاشکرای بکه‌ن خێره‌کانتان ئه‌وه‌ کارێکی باشه‌ وه‌ ئه‌گه‌ر بیشارنه‌وه‌ و بیده‌ن به‌ هه‌ژاران ئه‌وه‌ باشتره‌ بۆ ئێوه‌ ، وه‌ خوا هه‌ڵی ئه‌وه‌رێنێ لێتان هێندێ له‌ گوناهه‌کانتان وه‌ خوا به‌وه‌ی که‌ ده‌یکه‌ن ئاگاداره‌.
  له‌سه‌ر تۆ نی یه‌(ئه‌ی موحه‌ممه‌د صلی الله‌ علیه‌ وسلم) ڕێنموونیی و موسوڵمان کردنی خه‌ڵکی به‌ڵکو خوا هه‌رکه‌سێکی بوێ هیدایه‌تی ده‌دات وه‌ ئه‌وه‌ی به‌ختی ده‌که‌ن له‌ دارایی(چاکه‌) ئه‌وه‌ (قازانجه‌که‌ی) بۆ خۆتانه‌ ئێوه‌ هیچ به‌خت ناکه‌ن مه‌گه‌ر بۆ ڕه‌زای خوا نه‌بێ وه‌ ئه‌وه‌ی(به‌ختی) ده‌که‌ن له‌سامان (چاکه‌) ئه‌تان درێته‌وه‌و ئێوه‌ سته‌متان لێ ناکرێ.
  ئه‌م خێره‌ بۆ ئه‌و هه‌ژارانه‌یه‌ که‌ ده‌ست و پێ به‌ستراون له‌ ڕێ ی خوادا ناتوانن (بۆ ڕۆزی په‌یدا کردن) بگه‌ڕێن به‌ زه‌وی دا نادانی بێ خه‌به‌ر وا هه‌ست ده‌کات ئه‌وان که‌ ده‌وڵه‌مه‌ندن به‌ هۆی بێ نیازیانه‌وه‌(سواڵ نه‌کردنیانه‌وه‌) تۆ(ئه‌ی موحه‌ممه‌د صلی الله‌ علیه‌ وسلم) ده‌یان ناسییت به‌ شێوه‌یاندا داوای هیچ له‌که‌س ناکه‌ن به‌زۆر(وه‌ک سواڵ که‌رانی تر) وه‌ ئه‌وه‌ی به‌ختی ده‌که‌ن له‌ ماڵ و سامان بێگومان خوا ئاگاداره‌ لێ ی .
  ئه‌وانه‌ی که‌ ماڵ و دارایی خۆیان به‌خت ده‌که‌ن به‌ شه‌وو به‌ ڕۆژ به‌ په‌نهانی و به‌ ئاشکرا ئا ئه‌وانه‌ هه‌ر پاداشتیان لای په‌روه‌ردگاریانه‌ وه‌ هیچ ترسێکیان له‌به‌ر نی یه‌(له‌ داهاتوودا) وه‌ ئه‌وان خه‌فه‌ت بار نابن بۆ ڕابردوو.
  ئه‌وانه‌ی که‌ ده‌خۆن سوو(الربا) ڕاست نابنه‌وه‌ (له‌ گۆڕه‌کانیاندا) مه‌گه‌ر چۆن که‌سێ ڕاست ده‌بێته‌وه‌ که‌ شه‌یتان ده‌ستی لێ وه‌شاندبێ (وه‌ تووشی فێ بووبێ) ئه‌وه‌ به‌هۆی ئه‌وه‌وه‌یه‌، سوو خۆران وتیان: کڕین و فرۆشتن وه‌ک سوو وایه‌ له‌کاتێکدا خوا ڕێ ی داوه‌ به‌ کڕین و فرۆشتن به‌ڵام سووی قه‌ده‌غه‌ کردووه‌ ئینجا ئه‌و که‌سه‌ی پێی گه‌یشت ئامۆژگاری یه‌ک له‌ په‌روه‌ردگاری یه‌وه‌ ، وه‌ خێرا ده‌ستی لێ هه‌ڵگرت ئه‌وا ئه‌وه‌ی له‌وه‌پێش وه‌ری گرتووه‌ بۆخۆیه‌تی( له‌‌ سوو خواردن) وه‌ کاری ئه‌و حه‌واڵه‌ به‌خوایه‌، وه‌ ئه‌وه‌ی گه‌ڕایه‌وه‌(بۆ سوو خواردن)  ئا ئه‌وانه‌ هاوڕێ ی ئاگرن تیا ده‌مێننه‌وه‌ به‌ ئێجگاری.
  خوا پیت و به‌ره‌که‌تی سوو ناهێڵێ وه‌ بره‌و به‌ خێرو به‌خشین ئه‌دات وه‌ خوا خۆشی ناوێ هیچ ناسوپاسێکی تاوانکار.
  به‌ڕاستی ئه‌وانه‌ی که‌ بڕوایان هێناوه‌، وه‌ کرده‌وه‌ باشه‌کانیان کردووه‌، وه‌ نوێژیان به‌هۆش و گۆشه‌وه‌ کردووه‌ وه‌ زه‌کاتیان داوه‌ ته‌نها پاداشتیان لای په‌روه‌ردگاریانه‌ وه‌ هیچ ترسێکیان له‌به‌ر نی یه‌(بۆ داهاتوو) وه‌ هیچ خه‌فه‌تێک ڕوویان تێ ناکات بۆ رابردوو.
  ئه‌ی ئه‌و که‌سانه‌ی بڕواتان هێناوه‌ (به‌ خوا) له‌ خوا بترسن وه‌ ده‌ست هه‌ڵگرن له‌و سووه‌ی که‌ لای خه‌ڵک ماوتانه‌ ئه‌گه‌ر ئێوه‌ بڕوادارن.
  ئینجا ئه‌گه‌ر ده‌ستان لێ هه‌ڵنه‌گرت که‌واته‌ بزانن و ئاگادار بن به‌ جه‌نگێک له‌ لایه‌ن خواو پێغه‌مبه‌ری خواوه‌، وه‌ ئه‌گه‌ر په‌شیمان بوونه‌وه‌ ئه‌وه‌ ته‌نها سه‌رمایه‌کانتان هی ئێوه‌یه‌ نه‌ سته‌م بکه‌ن(له‌ خه‌ڵکی) وه‌ نه‌ سته‌متان لێ ده‌کرێ.
  وه‌ ئه‌گه‌ر قه‌رزدار نه‌دار بوو ئه‌وا با مۆڵه‌تی بدرێ تا ده‌وڵه‌مه‌ند ئه‌بێ وه‌ ئه‌گه‌ر(له‌ قه‌رزه‌که‌) ئازادیان بکه‌ن باشتره‌ بۆتان ئه‌گه‌ر تێ بگه‌ن.
  وه‌ بترسن له‌ ڕۆژێک ده‌گه‌ڕێنرێته‌وه‌ بۆ لای خوا له‌پاشان ئه‌درێته‌وه‌ به‌ هه‌موو که‌سێک(پاداشت و سزای) ئه‌وه‌ی کردووه‌یه‌تی وه‌ ئه‌وان سته‌میان لێ ناکرێ.
  ئه‌ی ئه‌وانه‌ی باوه‌ڕتان هێناوه‌ ئه‌گه‌ر قه‌رزێکتان له‌یه‌کتری کرد بۆ ماوه‌یه‌کی ناوبراو(دیاری کراو) ئه‌وه‌ بینووسن وه‌ با بینوسێ له‌ نێوانتاندا نووسه‌رێک به‌ڕاستی (به‌ داد) وه‌ هیچ نووسه‌رێک با سه‌رپێچی نه‌کات له‌ نوسینی(سه‌نه‌دی قه‌رز) دا هه‌روه‌ک خوا ئه‌وی فێری نووسین کردوه‌ با بینوسێ وه‌ با ئه‌و که‌سه‌ ده‌قی سه‌نه‌ده‌که‌ بڵێ که‌ قه‌رزه‌که‌ی به‌سه‌ره‌وه‌یه‌ وه‌ له‌ په‌روه‌ردگاری بترسێ وه‌ هیچی لێ که‌م نه‌کاته‌وه‌ ئینجا ئه‌گه‌ر ئه‌و که‌سه‌ی قه‌رزه‌که‌ی به‌سه‌ره‌وه‌یه‌ بێ عه‌قڵ بوو یان ناته‌واو بوو یان نه‌ی ده‌توانی خۆی ده‌قی سه‌نه‌ده‌که‌ بڵێت ئه‌وه‌ با گه‌وره‌که‌ی بیڵێت به‌ڕاستی (به‌ ڕێکی) وه‌ دوو شاهید بگرن له‌ پیاوانی خۆتان(موسوڵمان) ئینجا ئه‌گه‌ر دوو پیاو نه‌بوو ئه‌وه‌ با پیاوێک و دوو ژن بن له‌وانه‌ی که‌ په‌سه‌ندیان ده‌که‌ن له‌ شاهیده‌کان بۆ ئه‌وه‌ی ئه‌گه‌ر یه‌کێکیان له‌بیری چوو با ئه‌وی تریان بیری بخاته‌وه‌ با شایه‌ته‌‌کان سه‌رپێچی نه‌که‌ن کاتێک بانگ کران (بۆ شایه‌تی دان) وه‌ بێزار مه‌بن له‌وه‌ی که‌ بینوسن بچووک بێت یان گه‌وره‌ تا کاتی خۆی، ئه‌م نوسینه‌تان ڕاستتره‌ به‌لای خواوه‌ وه‌ چه‌سپێنه‌ر تره‌ بۆ شایه‌تی دانه‌که‌ وه‌ نزیک تره‌ له‌وه‌ی که‌ نه‌که‌ونه‌ گومانه‌وه‌ مه‌گه‌ر کاتێک ئه‌و کرده‌وه‌یه‌ بازرگانیه‌کی ده‌ست به‌ ده‌ست بێ بیگێڕن له‌ ناو خۆتاندا ئه‌وه‌ له‌م کاته‌دا گوناهتان ناگات ئه‌گه‌ر نه‌ینوسن وه‌ شاهید بگرن کاتێک کڕین و فرۆشتنتان کرد و با زیان به‌ نووسه‌ر و شاهید نه‌گه‌یه‌ندرێ وه‌ ئه‌گه‌ر زیانتان گه‌یاند ئه‌وه‌ بێگومان گوناهتان ده‌گات وه‌ له‌خوا بترسن وه‌ خوا فێرتان ده‌کات وه‌ خوا به‌ هه‌موو شتێک زانایه‌.
  ئه‌گه‌ر له‌سه‌ر سه‌فه‌ر بوون و ده‌ستان نه‌که‌وت نووسه‌رێک ئه‌وه‌ بارمته‌یه‌ک وه‌رگرن جا ئه‌گه‌ر هێندێکتان له‌ هێندێکتان دڵنیا بوون با ئه‌و که‌سه‌ی که‌ به‌ ئه‌مین زانراوه‌ سپارده‌که‌ بداته‌وه‌ ، وه‌ با له‌ په‌روه‌ردگاری بترسێت وه‌ شایه‌تی مه‌شارنه‌وه‌ ، وه‌ ئه‌و که‌سه‌ی بیشارێته‌وه‌ ئه‌وه‌ به‌ڕاستی به‌ دڵ گوناهباره‌ وه‌ خوا ئاگاداره‌ به‌ هه‌موو کرده‌وه‌یه‌کتان.
  هه‌ر هی خوایه‌ ئه‌وه‌ی له‌ ئاسمانه‌کانایه‌ و ئه‌وه‌ی له‌ زه‌وی دایه‌ ئه‌گه‌ر ئاشکرای بکه‌ن ئه‌وه‌ی له‌ دڵتاندایه‌ یا بیشارنه‌وه‌ خوا محاسه‌به‌تان ده‌کات له‌سه‌ری ئه‌وسا خۆش ده‌بێت له‌و که‌سه‌ی که‌ بیه‌وێت وه‌ سزای که‌سێک ده‌دات که‌ بیه‌وێت وه‌ خوا توانایه‌ به‌سه‌ر هه‌موو شتێکدا.
  پێغه‌مبه‌ر بڕوای هێنا به‌و نامه‌یه‌ی که‌ بۆی نێرراوه‌ له‌ په‌روه‌ردگاری یه‌وه‌ له‌گه‌ڵ بڕواداراندا هه‌موو بڕوایان هێناوه‌ به‌خوا و فریشته‌کانی و نامه‌کانی و په‌یامبه‌رانی جیاوازی ناکه‌ین له‌ نێوان هیچ یه‌کێک له‌ په‌یامبه‌رانی(بڕواداره‌کان) وتیان: (پێغه‌مبه‌ر ئایینی خوای پێ‌ گه‌یاندین ئێمه‌ش) بیستمان فه‌رمانبه‌رییمان کرد داوای لێخۆشبوونت لێ ده‌که‌ین ئه‌ی په‌روه‌ردگارمان وه‌ هه‌ر بۆ لای تۆیه‌ گه‌ڕانه‌وه‌ .
  خوا داوا له‌ هیچ که‌سێک ناکات مه‌گه‌ر به‌ ئه‌ندازه‌ی توانای خۆی(سوودی) بۆ خۆی هه‌یه‌ هه‌ر چاکه‌یه‌ک بکات(با هه‌ر به‌دڵیش بێت) وه‌ (زیانی) له‌سه‌ر خۆیه‌تی هه‌ر خراپه‌یه‌ک بکات(به‌عه‌مدی و ئه‌ندامی له‌ش) ئه‌ی په‌روه‌ردگارمان لێمان مه‌گره‌ ئه‌گه‌ر کرده‌وه‌یه‌کی پێویستمان له‌بیرچوو یا به‌هه‌ڵه‌ گوناهێکمان کرد ئه‌ی په‌روه‌ردگار له‌سه‌رمان دامه‌نێ باری قورس وه‌ک دات ناوه‌ له‌سه‌ر ئه‌وانه‌ی پێش ئێمه‌ ئه‌ی په‌روه‌ردگارمان به‌ڵای وامان به‌سه‌ردا مه‌ده‌ که‌ بۆمان هه‌ڵ نه‌گیرێت وه‌ گوناهه‌کانمان بسڕه‌وه‌ ، وه‌ لێمان خۆشبه‌ وه‌ میهره‌بانیمان له‌گه‌ڵدا بکه‌ تۆی یاریده‌ده‌رو کارسازمان که‌واته‌ سه‌رمان بخه‌ به‌سه‌ر گه‌لی بێ بڕوایاندا.
  ته‌نها خوا ماناکه‌ی ده‌زانێت به‌(ئه‌لیف، لام، میم) ده‌خوێنرێته‌وه‌.
  خوا ئه‌و خوایه‌یه‌ که‌ هیچ په‌رستراوێک نی یه‌ ئه‌و نه‌بێت زیندووی ڕاگری بونه‌وه‌ره‌.
  ناردوویه‌ تیه‌ خواره‌وه‌ بۆت قورئان به‌ڕاستی و دروستی، به‌ڕاست دانه‌ری هه‌موو ئه‌و (کتێب) انه‌ یه‌ له‌پێشیدا بوون وه‌ ته‌ورات و ئینجیلی نارده‌ خواره‌وه‌.
  له‌پێش قورئاندا به‌ڕێنموونیی خه‌ڵکی وه‌ ناردیه‌ خواره‌وه‌ فورقان(واته‌: جیاکه‌ره‌وه‌ی ڕاست و ناڕاست _ مه‌به‌ست پێ ی قورئانه‌) بێگومان ئه‌وانه‌ی که‌ بێ بڕوابوون به‌ ئایه‌ته‌کانی خوا بۆیان هه‌یه‌ (له‌ قیامه‌ت دا) سزای سه‌خت وه‌ خوا باڵا ده‌ست و به‌توانایه‌ خاوه‌نی تۆڵه‌و سزایه‌.
  به‌ڕاستی خوا هیچ شتێکی لێ ون نابێت نه‌ له‌زه‌وی وه‌ نه‌ له‌ئاسماندا.
  ئه‌و خوایه‌ زاتێکه‌ شێوه‌تان ئه‌کێشێ له‌ منداڵدانه‌کاندا چۆنی بووێ،  په‌رستراوێکی ڕاست نیه‌ ته‌نها ئه‌و نه‌بێ زاڵی کار به‌جێ یه‌.
  ئه‌و خوایه‌ ناردویه‌تی یه‌ خواره‌وه‌ بۆت قورئان هێندێکی ئایاتی ڕۆشنن ئه‌و ئایه‌تانه‌ بنه‌ڕه‌تی قورئانن وه‌ ئه‌وانی تر(ئایه‌تانێکن که‌ مه‌به‌سته‌کانیان) ڕۆشن نین ئینجا ئه‌وانه‌ی که‌ له‌ دڵیاندا لادان و چه‌وتی هه‌یه‌ دوای ئه‌و ئایه‌تانه‌ ده‌که‌ون که‌ له‌ قورئاندا موته‌شابهن(هاوشێوه‌ن) بۆ تێکدانی بیروباوه‌ڕی موسوڵمانان وه‌ بۆ ڕاڤه‌کردنی به‌ ئاره‌زووی ناپاکی خۆیان له‌ حاڵه‌تێکدا که‌س ڕاڤه‌ کردنی نازانێ ته‌نیا خوا نه‌بێ وه‌ دامه‌زراوان له‌ زانییندا ئه‌ڵێن ئێمه‌ بڕوامان هێناوه‌ به‌(متشابه‌) هه‌مووی له‌ په‌روه‌ردگارمانه‌وه‌ن بیر له‌ قورئان ناکه‌نه‌وه‌ ته‌نها خاوه‌نانی ژیریی و بیر نه‌بێ.
  ئه‌ڵێن ئه‌ی په‌روه‌ردگارمان لای مه‌ده‌(له‌ ڕێ ی ڕاست) دڵه‌کانمان دوای ئه‌وه‌ی که‌ ڕێنموونیت کردین وه‌ پێمان ببه‌خشه‌ له‌ لای خۆته‌وه‌ به‌زه‌یی یه‌ک (میهره‌بانیه‌ک) به‌ڕاستی هه‌ر تۆی به‌خشنده‌.
  ئه‌ی په‌روه‌ردگارمان بێگومان تۆ کۆکه‌ره‌وه‌ی خه‌ڵکیت بۆ ڕۆژێک که‌ هیچ گومانی تێدا نی یه‌ به‌ڕاستی خوا به‌ڵێنی خۆی ناشکێنێت.
  بێگومان ئه‌وانه‌ی بێ بڕوا بوون هه‌رگیز که‌ڵک و سوودیان پێ ناگه‌یه‌نێت نه‌ ماڵیان وه‌ نه‌ منداڵیان له‌ (سزای) خوا به‌هیچ شێوه‌یه‌ک وه‌ ئا ئه‌وانه‌ سووته‌مه‌نی دۆزه‌خن.
  داب و باوی ئه‌م بێ بڕوایانه‌ وه‌ک دابی ده‌ست و پێوه‌نده‌کانی فیرعه‌ون و ئه‌وانه‌ی له‌پێش ئه‌واندا بوون وایه‌ که‌ نیشانه‌کانی ئێمه‌یان به‌ درۆزانی ئینجا خواش گرتنی به‌هۆی تاوانه‌ کانیانه‌وه، ‌ وه‌ خوا تۆڵه‌ی سه‌خته‌.
  بڵێ: به‌وانه‌ی که‌ بێ بڕوان له‌مه‌ولا ئه‌شکێن و ژێر ده‌که‌ون وه‌ کۆده‌کرێنه‌وه‌ به‌ره‌و دۆزه‌خ که‌ ناخۆشترین شوێنه‌.
  بێگومان نیشانه‌یه‌کی گرنگ ڕوویدا بۆ ئێوه‌(ئه‌ی موسوڵمانینه‌ یان ئه‌ی کافره‌کان) له‌و دوو ده‌سته‌ی(که‌ له‌ جه‌نگی به‌دردا) دایان به‌یه‌کدا ده‌سته‌یه‌کیان ده‌جه‌نگیین له‌ ڕێی خوادا وه‌ ئه‌وه‌ی تریان بێ بڕوابوون موسوڵمانه‌کانیان ئه‌دیی به‌دوو ئه‌وه‌نده‌ی خۆیان به‌ بینینی چاو وه‌ خوا پشتگیری ده‌کات به‌ یارمه‌تی خۆی بۆ هه‌رکه‌س بیه‌وێت به‌ڕاستی له‌م یارمه‌تیه‌دا په‌ند هه‌یه‌ بۆ خاوه‌نانی ژیریی.
  جوان کراوه‌ بۆ خه‌ڵکی(دنیا په‌رست) خۆشی و ئاره‌زوواتی نه‌فسی له‌ ئافره‌تان و کوڕان و دارایی زۆری که‌ڵه‌که‌ کراو له‌ ئاڵتون و زێڕ و زیو و ئه‌سپ و ماینانی نیشانه‌دار (به‌سپێتی ناوچه‌وان و هه‌ر چوار په‌لی) هه‌روه‌ها ئاژه‌ڵ و چوارپێ یان و کشتوکاڵ ئه‌مانه‌ به‌هره‌و (که‌ل و په‌ل) ی زینده‌گانیی(ژیان) ی دنیان وه‌ لای خوا هه‌یه‌ خۆشترین جێ ی پاشه‌ڕۆژ.
  بڵێ: خه‌به‌رتان بده‌مێ به‌باشتر له‌مانه‌تان بۆ ئه‌وانه‌ی که‌ پارێزیان کرد لای په‌روه‌ردگاریان چه‌ند به‌هه‌شتێک هه‌یه‌ که‌ به‌ژێر دره‌خته‌کانیاندا ده‌ڕوات ڕووباره‌کان به‌ئێجگاری تێدا ده‌مێننه‌وه‌، وه‌ (بۆیان هه‌یه‌) ژنانی پاکیزه‌، وه‌ ڕه‌زامه‌ندی له‌ خواوه‌، وه‌ خوا بینایه‌ به‌ به‌نده‌کان.
  له‌ خوا ترسان ئه‌وانه‌ی که‌ ده‌ڵێن ئه‌ی په‌روه‌ردگارمان به‌ڕاستی ئێمه‌ بڕوامان هێنا ده‌ی خۆش ببه‌ له‌ گوناهه‌کانمان وه‌ بمان پارێزه‌ له‌ سزای ئاگری دۆزه‌خ.
  ئه‌وانه‌ بریتین له‌ ئارام گران و ڕاستگۆیان و فه‌رمانبه‌ران و دارایی به‌خت که‌ران و ئه‌وانه‌ی که‌ داوای لێ خۆشبوون ده‌که‌ن له‌ پێش به‌یانیان دا.
  خوا شایه‌تی ئه‌دات(واته‌ ڕای ده‌گه‌یه‌نێت و به‌به‌ڵگه‌ ده‌ی چه‌سپێنێت) که‌ به‌ڕاستی هیچ په‌رستراوێک نی یه‌ ئه‌و نه‌بێ وه‌ فریشته‌کانیش شایه‌تی ئه‌ده‌ن (واته‌ ئیقرار ئه‌که‌ن) وه‌ خاوه‌ن زانسته‌کانیش شایه‌تی ئه‌ده‌ن(واته‌ باوه‌ڕی چه‌سپاویان هه‌یه‌)،(خوا) هه‌میشه‌ دادپه‌روه‌ری ڕاگرتووه‌ هیچ په‌رستراوێکی به‌ڕاستی نی یه‌ ته‌نیا خوا نه‌بێ که‌ باڵاده‌ستی کاربه‌جێ یه‌.
  به‌ڕاستی دینی په‌سه‌ند کراو لای خوا ئیسلامه‌ دوو به‌ره‌کی نه‌که‌وتن ئه‌وانه‌ی که‌ نامه‌یان بۆ هاتبوو دوای ئه‌وه‌ نه‌بێ که‌ زانینی به‌ڕاستیان بۆ هات(ئه‌م لادانه‌شیان) له‌ ڕووی سته‌م و حه‌ساده‌ته‌وه‌ بوو له‌ نێو خۆیاندا جا هه‌ر که‌سێک بێ بڕوا بێ به‌ ئایه‌ته‌کانی خوا(که‌ قورئانه‌) ئه‌وه‌ به‌ڕاستی خوا زوو حسابی له‌گه‌ڵ ده‌کات.
  ئینجا ئه‌گه‌ر(خاوه‌ن نامه‌کان) ده‌مه‌قاڵی یان له‌گه‌ڵ کردیت (ئه‌ی موحه‌ممه‌د(صلی الله‌ علیه‌ وسلم)) تۆش بڵێ ڕووی خۆم سپارد به‌خوا (ملکه‌چی ئه‌وم) له‌گه‌ڵ ئه‌وانه‌ی په‌یڕه‌وی من ئه‌که‌ن وه‌ (ئه‌ی موحه‌ممه‌د(صلی الله‌ علیه‌ وسلم)) بڵێ به‌وانه‌ که‌ نامه‌ی ته‌ورات و ئینجیلیان دراوه‌تێ(که‌ جووله‌که‌ و گاووره‌کانن) وه‌ به‌ نه‌خوێنده‌واره‌کان(هاوبه‌ش په‌یداکه‌ره‌کانی گه‌لی عه‌ره‌ب) ئایا ئێوه‌ موسوڵمان بوون ؟ ئینجا ئه‌گه‌ر موسوڵمان بوون ئه‌وا ڕێنموونی یان کرد وه‌ ئه‌گه‌ر ڕووشیان وه‌رگێڕا ئه‌وه‌ به‌ڕاستی تۆ هه‌ر ڕاگه‌یاندنت له‌سه‌ره‌ وه‌ خوا بینایه‌ به‌ به‌نده‌کان.
  بێگومان ئه‌وانه‌ی بێ بڕوان به‌ ئایه‌ته‌کانی خوا(به‌ نیشانه‌کانی خوا) وه‌ پێغه‌مبه‌ران ئه‌کوژن به‌ ناڕه‌وا وه‌ ئه‌و که‌سانه‌ ئه‌کوژن که‌ فه‌رمان ئه‌ده‌ن به‌ داد له‌ خه‌ڵکی ئه‌وه‌ مژده‌یان بده‌رێ به‌ سزای پڕ له‌ ئازار.
  ئه‌وانه‌ که‌سانێکن پووچ بۆته‌وه‌ کرده‌وه‌کانیان له‌ دنیا وه‌ له‌ ڕۆژی دوایی دا وه‌ ئه‌وان نیانه‌ هیچ یاریده‌ده‌رێک.
  ئایا ورد نابیته‌وه‌ له‌وانه‌ی پێیان دراوه‌ به‌شێک له‌ ته‌ورات بانگ ده‌کرێن بۆ لای کتێبی خوا(ته‌ورات) بۆ ئه‌وه‌ی بڕیاربدات له‌ نێوانیاندا له‌ پاشان ده‌سته‌یه‌ک له‌وان پشت هه‌ڵده‌که‌ن له‌ حاڵێکدا ئه‌وان ڕوو وه‌رگێڕن.
  ئه‌مه‌ به‌هۆی ئه‌وه‌وه‌یه‌ که‌ بێگومان ئه‌وان ده‌یان وت: هه‌رگیز به‌ر له‌شمان ناکه‌وێت ئاگر ته‌نها چه‌ند ڕۆژێکی ژمێرراو نه‌بێت وه‌ خه‌ڵه‌تاندنی(و فریبی دان) له‌ دینه‌که‌یاندا ئه‌و درۆیانه‌ی که‌ هه‌ڵیان ده‌به‌ست.
  ئینجا ده‌بێ حاڵیان چۆن بێت ئه‌و کاته‌ی که‌ کۆیان ده‌که‌ینه‌وه‌ بۆ ڕۆژێک که‌ گومانی تێدا نی یه‌ و پاداشتی ته‌واوی ده‌درێته‌وه‌ هه‌موو که‌سێک ئه‌وه‌ی کردویه‌تی وه‌ ئه‌وان هیچ سته‌مێکیان لێ ناکرێت.
  بڵێ ئه‌ی خوای خاوه‌نی ده‌سه‌ڵات، ده‌سه‌ڵات ده‌ده‌یت به‌ هه‌ر که‌سێک که‌ بته‌وێت وه‌ ده‌سه‌ڵات ئه‌سێنیته‌وه‌ له‌ هه‌ر که‌سێک که‌ بته‌وێت وه‌ به‌ڕێزی ده‌که‌یت ئه‌وه‌ی بته‌وێت وه‌ بێ ڕێزی ده‌که‌یت ئه‌وه‌ی بته‌وێت ته‌نها به‌ده‌ستی تۆیه‌ هه‌موو چاکه‌یه‌ک به‌ڕاستی تۆ به‌سه‌ر هه‌موو شتێکدا به‌ توانایت.
  شه‌و ده‌که‌یت به‌ناو ڕۆژدا وه‌ ڕۆژ ده‌که‌یت به‌ناو شه‌ودا وه‌ زیندوو ده‌ردێنی له‌ مردوو وه‌ مردوو ده‌ردێنی له‌زیندوو وه‌ ڕۆزی ده‌ده‌یت به‌ هه‌ر که‌سێ که‌ بته‌وێت به‌بێ شومار.
  نابێ بڕواداران بێ باوه‌ڕان بگرن به‌ دۆستی خۆیان له‌جیاتی بڕواداران وه‌ هه‌ر که‌سێک وابکات ئیتر په‌یوه‌ستی له‌گه‌ڵ خوادا نامێنێ مه‌گه‌ر بۆ خۆپاراستنتان بێت لێ یان وه‌ خوا ده‌تان ترسێنێت له‌ سزای خۆی وه‌ هه‌ر بۆ لای خوایه‌ گه‌ڕانه‌وه‌.
  ئه‌ی موحه‌ممه‌د(صلی الله‌ علیه‌ وسلم) بڵێ: ئه‌گه‌ر بیشارنه‌وه‌ ئه‌وه‌ی له‌ دڵتاندایه‌ یان ئاشکرای بکه‌ن خوا پێ ی ده‌زانێ وه‌ ده‌یزانێت ئه‌وه‌ی له‌ ئاسمانه‌کان وه‌ ئه‌وه‌ی له‌زه‌وی دایه‌ وه‌ خوا به‌سه‌ر هه‌موو شتێکدا به‌ توانایه‌.
  بترسن له‌و ڕۆژه‌ی هه‌موو که‌سێک ئه‌بینێت هه‌ر کارێکی باشی کردبێت ئاماده‌یه‌ وه‌ هه‌ر کارێکی خراپی کردبێت ئاوات ده‌خوازێت که‌ له‌ نێوان ئه‌و و کاره‌ خراپه‌که‌یدا ماوه‌یه‌کی زۆر دوور ببوایه‌ وه‌ خوا ده‌تان ترسینێ له‌ سزای خۆی وه‌ خوا میهره‌بانه‌ به‌ به‌نده‌کانی خۆی.
  ئه‌ی موحه‌ممه‌د(صلی الله‌ علیه‌ وسلم) بڵێ: ئه‌گه‌ر ئێوه‌ خواتان خۆش ده‌وێت که‌واته‌ دوای من بکه‌ون تا خواش ئێوه‌ی خۆش بوێت وه‌ له‌ گوناهه‌کانتان خۆش ببێت وه‌ خوا لێخۆشبووی میهره‌بانه‌.
  بڵێ: فه‌رمانبه‌ری خوا و پێغه‌مبه‌ر بکه‌ن ئینجا ئه‌گه‌ر پشت هه‌ڵکه‌ن ئه‌وه‌ بێگومان خوا بێ بڕوایانی خۆش ناوێت.
  بێگومان خوا هه‌ڵی بژاردووه‌ ئاده‌م و نووح وه‌ خانه‌واده‌ی ئیبراهیم وه‌ خانه‌واده‌ی عیمران به‌سه‌ر هه‌موو جیهانیاندا.
  نه‌وه‌یه‌کن هه‌ندێکیان له‌ هه‌ندێکیان که‌وتوونه‌ته‌وه‌، وه‌ خوا بیسه‌ری زانایه‌.
  بێنه‌وه‌ بیر کاتێک که‌ ژنی عیمران وتی ئه‌ی په‌روه‌ردگارم بێگومان من نه‌زرم کردوه‌ بۆ تۆ ئه‌وه‌ی که‌ له‌ سکم دایه‌ ئازادکراو بێت (بۆ خزمه‌تی خانه‌ی تۆ که‌ بیت المقدس) ه، ده‌ تۆش (ئه‌م نه‌زره‌م) لێ گیرا بکه‌ به‌ڕاستی تۆ بیسه‌ری زانایت.
  جا کاتێک که‌ سکه‌که‌ی دانا وتی: ئه‌ی په‌روه‌ردگارم خۆ من کچم بوو به‌ڕاستی خوا زاناتره‌ به‌وه‌ی که‌ بوویه‌تی کوڕیش وه‌ک کچ نی یه‌ وه‌ بێگومان منیش ناوم نا مه‌ریه‌م  وه‌ من خۆی و نه‌وه‌ی ئه‌پارێزم به‌ تۆ له‌ شه‌یتانی ده‌رکراو.
  ئینجا په‌روه‌ردگاری مه‌ریه‌می وه‌رگرت به‌وه‌رگرتنێکی جوان وه‌ ڕوواندی به‌ ڕوواندنێکی جوان وه‌ زه‌که‌ریا ده‌سته‌به‌ریی کرد هه‌ر کات زه‌که‌ریا بڕۆشتایه‌ بۆ لای مه‌ریه‌م له‌ شوێنی خواپه‌رستیه‌که‌یدا خوارده‌مه‌نی له‌لا ده‌بینی (زه‌که‌ریا) وتی: ئه‌ی مه‌ریه‌م ئه‌مه‌ت له‌ کوێ بوو (مه‌ریه‌م) وتی: ئه‌وه‌ له‌لایه‌ن خواوه‌یه‌ به‌ڕاستی خوا ڕۆزی ده‌دات به‌ هه‌ر که‌سێک که‌ بیه‌وێت به‌ بێ شومار.
  ئا له‌و کاته‌دا پاڕایه‌وه‌ زه‌که‌ریا له‌ په‌روه‌ردگاری وتی: ئه‌ی په‌روه‌ردگارم پێم ببه‌خشه‌ له‌لایه‌نی خۆته‌وه‌ کوڕێکی سرووشت پاک به‌ڕاستی تۆ بیسه‌ری پاڕانه‌وه‌یت.
  جا فریشته‌ بانگی لێکرد له‌کاتێکدا که‌ زه‌که‌ریا له‌ میحرابه‌که‌دا وێستابوو نوێژی ده‌کرد به‌ڕاستی خوا مژده‌ت ده‌داتێ به‌(کوڕێک ناوی) یه‌حیایه‌ که‌ بڕواهێنه‌ره‌ به‌ عیسای وته‌ی خوا و پێشه‌وایه‌ وه‌ جڵه‌وگری نه‌فسی خۆیه‌تی وه‌ یه‌کێکه‌ له‌ پێغه‌مبه‌رانی چاک کردار.
  زه‌که‌ریا وتی: ئه‌ی په‌روه‌ردگارم من چۆن کوڕم ده‌بێت له‌ حاڵێکدا به‌ڕاستی پیری یه‌خه‌گییرم بووه‌ وه‌ ژنه‌که‌شم نه‌زۆکه‌ ؟ (خوای گه‌وره‌) فه‌رمووی ئیشی خوا وایه‌ چی بوێت ده‌یکات.
  زه‌که‌ریا وتی ئه‌ی په‌روه‌ردگارم نیشانه‌یه‌کم بۆ دابنێ(خوا)فه‌رمووی : نیشانه‌که‌ت ئه‌وه‌یه‌ که‌ ناتوانیت قسه‌ له‌گه‌ڵ خه‌ڵکیدابکه‌یت سێ ڕۆژ مه‌گه‌ر به‌ ئاماژه‌ (هێما)وه‌ زۆر یادی په‌روه‌ردگارت بکه‌ و ته‌سبیحاتی خوا بکه‌ به‌ ئێواران و به‌یانیان.
  یادی ئه‌وه‌ بکه‌ کاتێک که‌ فریشته‌ (جیبرییل) وتی : ئه‌ی مه‌ریه‌م بێگومان خوا تۆی هه‌ڵبژاردو پاکی کردیته‌وه‌ (له‌ هه‌مووخووڕه‌وشتێکی ناشیرین) وه‌ ڕێزی داویت به‌سه‌ر هه موو ژنانی جیهاندا.
  ئه‌ی مه‌ریه‌م فه‌رمانبه‌ری په‌روه‌ردگارت بکه‌ وه‌ سوژده‌و کڕنوش به‌ره‌ له‌گه‌ڵ ئه‌وانه‌ی که‌ سوژده‌و کڕنوش ده‌به‌ن.
  ئه‌وی وترا له‌ هه‌واڵه‌ په‌نهانه‌کانن به‌ سرووش بۆت ده‌نێریین وه‌ تۆ له‌ لای ئه‌وان نه‌بوویت کاتێک که‌ قه‌ڵه‌مه‌کانیان هاوێشت کامیان ده‌سته‌به‌رێتی مه‌ریه‌میان به‌رده‌که‌وێت وه‌ تۆ له‌لایان نه‌بوویت که‌ ده‌مه‌قاڵێیان ده‌کرد (له‌م ڕووه)‌وه‌.
  کاتێک که‌ فریشته‌که‌ وتی: ئه‌ی مه‌ریه‌م بێگومان خوا مژده‌ت ده‌داتێ به‌ وته‌یه‌ک له‌وه‌وه‌ که‌ ناوی مه‌سیح(عیسا)ی کوڕی مه‌ریه‌مه‌ به‌ڕێزو پایه‌به‌رزه‌ له‌ هه‌ردوو جیهاندا وه‌ له‌ نزیکانی باره‌گایه‌.
  وه‌ قسه‌ ده‌کات له‌گه‌ڵ خه‌ڵکیدا له‌ بێشکه‌داو له‌ (کاتی) گه‌وره‌یی دا وه‌ له‌ پیاو چاکانیشه‌. 
  مه‌ریه‌م وتی: ئه‌ی په‌روه‌ردگارم من چۆن ڕۆڵه‌م ده‌بێت له‌ کاتێکدا که‌ پیاو نه‌هاتۆته‌ لام (لێم نه‌که‌وتوه) ‌؟(جیبرییل) فه‌رمووی وایه‌(که‌ ئه‌ڵێیت) خوا چی بوێت دروستی ده‌کات کاتێک که‌ بڕیاری شتێکیدا هه‌ر ئه‌وه‌نده‌ی ده‌وێت پێ ی بڵێت ببه‌، ئیتر ده‌بێت.
  وه‌ خوا فێری کتێب و دانایی وته‌ورات وئینجییلی ده‌کات.
  وه‌ به‌ پێغه‌مبه‌ر(صلی الله‌ علیه‌ وسلم) ده‌ینێرێت بۆ نه‌وه‌ی یه‌عقوب(پێ یان ده‌ڵێت) به‌ڕاستی من نیشانه‌یه‌کم بۆ هێناون له‌ په‌روه‌ردگارتانه‌وه‌ که‌ من بۆتان دروست ده‌که‌م له‌ قوڕ(شتێک) له‌ وێنه‌ی باڵنده‌ ئینجا فووی پیاده‌که‌م یه‌کسه‌ر ده‌بێت به‌ باڵنده‌ به‌ فه‌رمانی خوا وه‌ چاکی ئه‌که‌مه‌وه‌ کوێری زکماک و به‌ڵه‌ک وه‌ مردوانیش زیندوو ده‌که‌مه‌وه‌ به‌ فه‌رمانی خوا وه‌ خه‌به‌رتان ده‌ده‌مێ(له‌ خواوه‌) چی ئه‌خۆن چی به‌ زه‌خیره‌ هه‌ڵئه‌گرن له‌ ماڵه‌کانتاندا به‌ڕاستی هه‌یه‌ له‌م موعجیزانه‌دا به‌ڵگه‌ی به‌هێز بۆ ئێوه‌ (له‌سه‌ر ڕاستی پێغه‌مبه‌ریه‌تی من) ئه‌گه‌ر ئێوه‌ بڕوادارن.
  وه‌(من هاتووم) به‌ بڕوا هێنه‌ر به‌و ته‌وراته‌ی که‌له‌ به‌رده‌ستمدایه‌ وه‌ هاتووم بۆ ئه‌وه‌ی حه‌ڵاڵ بکه‌م هێندێ له‌و شتانه‌ی که‌ قه‌ده‌غه‌ کراوه‌ لێتان وه‌ به‌ڵگه‌م بۆ هێناون له‌لای په‌روه‌ردگارتانه‌وه که‌واته‌ بترسن له(‌ بێ فه‌رمانی) خوا، وه‌فه‌رمانبه‌ریم بکه‌ن.‌
  به‌ ڕاستی خوا په‌روه‌ردگاری من و ئێوه‌یه‌ ده‌ی بیپه‌رستن ئه‌مه‌یه‌ ڕێی ڕاست.
  ئینجا کاتێک که‌ عیسا هه‌ستی کرد به‌ بێ بڕوایی گه‌له‌که‌ی وتی کێ له‌گه‌ ڵ مندا یارمه‌تی ده‌ری دینی خوایه‌ شاگرده‌کانی (حه‌وارییه‌کانی) وتیان ئێمه‌ یارمه‌تی ده‌ری دینی خواین بڕوامان به‌ خوا هێناوه ‌و تۆ ئه‌ی عیسا شاهید به‌ که‌ ئێمه‌ فه‌رمانبه‌ری ئه‌وین.
  ئه‌ی په‌روه‌ردگارمان ئێمه ‌باوه‌ڕمان هێنا به‌وه‌ی که‌ ناردووته‌ته‌‌ خواره‌وه‌ ،وه ‌په‌یڕه‌وی فروستاده‌ی تۆمان کرد ده‌ی خوایه‌ ناومان بنووسه‌ له‌ ده‌فته‌ری بڕواداران (ی گه‌واهی ده‌ر) دا.
  جووله‌که‌کان فڕو فێڵیان کرد (بۆ کوشتنی عیسا) خواش تۆڵه‌ی فڕوفێڵه‌که‌یانی لێ کردنه‌وه‌، وه‌ خوا چاکترین تۆڵه‌سێنه‌ره‌ له‌ فێڵبازان.
  بیهێنه‌ره‌وه‌ یادت کاتێ خوا فه‌رمووی ئه‌ی عیسا من تۆ ده‌مرێنم و (گیانت) به‌رز ده‌که‌مه‌وه‌ بۆ لای خۆم وه‌ پاک که‌ره‌وه‌ی تۆم  له‌ (هاوده‌می) ئه‌وانه‌ی که‌ بێ باوه‌ڕ بوون وه‌ په‌یڕه‌وانی (ڕاسته‌قینه‌ی) تۆ به‌رز ده‌که‌مه‌وه‌ به‌سه‌ر بێ بڕوایاندا تا ڕۆژی دوایی پاشان گه‌ڕانه‌وه‌تان بۆ لای منه‌ ئینجا بڕیار ده‌ده‌م له‌ نێوانتاندا له‌و شتانه‌ی که‌ تیایاندا جیاوازو ناکۆکن.
  جا ئه‌وانه‌ی بێ بڕوابوون سزایان ده‌ده‌م به‌سزای سه‌خت له‌ دنیاو ڕۆژی دوایش دا  وه‌ ئه‌وانه‌ هیچ یارمه‌تیده‌رێکیان نی یه‌.
  به‌ڵام ئه‌وانه‌ی که‌ بڕوایان هێناوه‌ وه‌ کرده‌وه‌ باشه‌کانیان کردووه‌ ئه‌وه‌ خوا به‌ته‌واوی پاداشتیان ده‌داته‌وه‌ بێگومان خوا سته‌مکارانی خۆش ناوێت.
  ئه‌م به‌سه‌رهاتانه‌ی که‌ ئه‌یان خوێنینه‌وه‌ به‌سه‌رتدا(ئه‌ی موحه‌ممه‌د(صلی الله‌ علیه‌ وسلم)) له‌ ئایه‌تان و قورئانی پڕ له‌ حیکمه‌تن.
  به‌ڕاستی وێنه‌ی(دروست بوونی) عیسا لای خوا وه‌ک وێنه‌ی ئاده‌م وایه‌ که‌ دروستی کرد له‌ گڵ له‌ پاشان پێ ی وت ببه‌، ئه‌ویش بوو.
  قسه‌ی ڕاست ئه‌وه‌یه‌ که‌ له‌ خواوه‌ به‌تۆ گه‌یشت که‌واته‌ له‌ گومانداران مه‌به‌.
  ئینجا هه‌ر که‌سێک ده‌مه‌ قاڵێی له‌گه‌ڵ کردیت(له‌ باره‌ی عیساوه‌) دوای ئه‌و زانینه‌ی که‌(به‌ سرووش) بۆت هات تۆش پێیان بڵێ وه‌رن با بانگی کوڕه‌کانمان و کوڕه‌کانتان وه‌ ژنه‌کانمان و ژنه‌کانتان وه‌ خۆمان و خۆتان بکه‌ین له‌ پاشان له‌خوا بپاڕێینه‌وه‌ ئینجا نه‌فره‌تی خوا بکه‌ین له‌ درۆزنان.
  بێگومان هه‌ر ئه‌مه‌یه‌ داستانی ڕاست و دروست وه‌ هیچ په‌رستراوێکی به‌ڕاستی نی یه‌ ته‌نها خوا نه‌بێ به‌ڕاستی خوا ته‌نها خۆی باڵاده‌ستی کار دروسته‌.
  ئینجا ئه‌گه‌ر پشتیان هه‌ڵکرد ئه‌وه‌ به‌ڕاستی خوا ئاگاداره‌ به‌ کرده‌وه‌ی به‌دکاران.
  ئه‌ی موحه‌ممه‌د(صلی الله‌ علیه‌ وسلم) بڵێ: ئه‌ی خاوه‌ن نامه‌کان وه‌رن بۆ لای وته‌یه‌کی ڕاست(یه‌کسان) له‌ نێوان ئێمه‌ و ئێوه‌دا، که‌ جگه‌ له‌خوا نه‌په‌رستین وه‌ هیچ شتێک نه‌که‌ین به‌ هاوبه‌شی وه‌ هێندێکمان هێندێکمان به‌ په‌روه‌ردگار دانه‌نێین ئینجا ئه‌گه‌ر پشتیان هه‌ڵکرد ئێوه‌ش بڵێن: ئێوه‌ شاهید بن که‌ ئێمه‌ فه‌رمانبه‌رانی خواین.
  ئه‌ی خاوه‌ن نامه‌کان بۆچی ده‌مه‌قاڵێ ده‌که‌ن ده‌رباره‌ی ئیبراهیم له‌ کاتێکدا که‌ ته‌ورات و ئینجییل نه‌نێرراونه‌ته‌ خواره‌وه‌ له‌ دوای ئیبراهیم نه‌بێت ده‌ی بۆ تێ ناگه‌ن ؟ .
  ئاگاداربن ئێوه‌ ئه‌وانه‌ن که‌ده‌مه‌ قاڵێتان کرد له‌وه‌ی که‌ شتێکتان لێده‌زانی ئه‌ی بۆ ده‌مه‌ قاڵێ ده‌که‌ن له‌ شتێکدا که‌ هیچی لێ نازانن وه‌ خوا ده‌یزانێ وه‌ ئێوه‌ نازانن.
  ئیبراهیم نه‌جووله‌که‌ بووه‌و نه‌گاوور به‌ڵکو پاک و خواپه‌رست و فه‌رمانبه‌ر بوو ،وه‌ له‌ هاوبه‌ش په‌یداکه‌ران نه‌بوو.
  بێگومان نزیکترین که‌س له‌ ئیبراهیم ئه‌وانه‌ن که‌ وه‌ختی خۆی په‌یڕه‌ویان کرد وه‌ ئه‌م پێغه‌مبه‌ره‌و ئه‌وانه‌ی که‌ بڕوایان هێناوه‌ ، وه‌ خوا دۆستی بڕوادارانه‌.
  حه‌زیان ده‌کرد ده‌سته‌یه‌ک له‌ خاوه‌ن نامه‌کان که‌ گومڕاتان بکه‌ن له‌ کاتێکدا که‌س گومڕا ناکه‌ن خۆیان نه‌بێت به‌ڵام هه‌ستی پێ ناکه‌ن و‌ تێ ناگه‌ن.
  ئه‌ی خاوه‌ن نامه‌کان بۆ بێ بڕوا ده‌بن به‌ ئایه‌ته‌کانی خوا له‌ کاتێکدا که‌ شایه‌تی ده‌ده‌ن له‌ سه‌ر ڕاستی ئه‌وان.
  ئه‌ی خاوه‌ن نامه‌کان بۆ پۆشاکی درۆ ئه‌که‌ن به‌به‌ر ڕاستی دا، وه‌ڕاسته‌که‌ ده‌شارنه‌وه ‌له‌ کاتێکدا خۆشتان ئه‌مه‌ ده‌زانن.
  وه‌ ده‌سته‌یه‌ک له‌خاوه‌ن نامه‌کان وتیان (به‌ هه‌ندێکیان) بڕوابێنن به‌و قورئانه‌ که‌ نێراوه‌ته‌ خواره‌وه‌ بۆ ئه‌وانه‌ی که‌ بڕوایان هێناوه ‌سه‌رله‌ به‌یانیان (به‌فێڵ) وه‌ بێ بڕوا ببنه‌وه‌ ده‌مه‌و ئێواره‌ به‌ڵکو ئه‌وانیش په‌شیمان ببنه‌وه‌.
  باوه‌ڕتان نه‌بێت مه‌گه‌ر به‌ که‌سێک که‌ دوای دینی ئێوه‌ که‌وتبێت (ئه‌ی موحه‌ممه‌د(صلی الله‌ علیه‌ وسلم)) بڵێ: به‌ڕاستی ڕێنموونیی هه‌ ڕێنموونیی خوایه‌ (ئه‌ی خاوه‌ن ‌نامه‌کان ئێوه‌ پێتان گرانه‌) که‌ بدرێ به‌ یه‌کێکی تر وێنه‌ی ئه‌و دینه‌ی که‌ به‌ ئێوه‌ دراوه‌ یا ده‌مه‌قاڵێتان له‌گه‌ڵ بکه‌ن(بۆڕتان بده‌ن) لای په‌روه‌ردگارتان (ئه‌ی موحه‌ممه‌د(صلی الله‌ علیه‌ وسلم)) بڵێ: به‌ڕاستی ئه‌و به‌هره‌یه‌(واته‌ فروستاده‌یی) به‌ده‌ستی خوایه‌ ده‌یدات به‌هه‌ر که‌سێک که‌ بیه‌وێت وه‌ خوا خاوه‌نی به‌خششی زۆر و زانایه‌.
  ئه‌و(خوایه‌) ڕه‌حمه‌ت و میهره‌بانی خۆی تایبه‌ت ده‌کات بۆ هه‌رکه‌سێک بیه‌وێت (شیاوی بێت) وه‌ خوا خاوه‌نی به‌خشش و به‌هره‌ی گه‌وره‌یه‌.
  وه‌ له‌ ناو خاوه‌ن نامه‌کانی هی وا هه‌یه‌ ئه‌گه‌ر خه‌زنه‌یه‌ک به‌ سپارده‌ لای دابنێی ده‌تداته‌وه‌، وه‌ هی واشیان تیایه‌ ئه‌گه‌ر دینارێکی لا دابنێیت ناتداته‌وه‌ مه‌گه‌ر به‌سه‌ریه‌وه‌ بوه‌ستیت ئه‌م ناپاکی یه‌ به‌هۆی ئه‌وه‌وه‌ بوو که‌ ده‌یان وت: گوناهمان ناگات له‌ خواردنی ماڵی ئه‌م نه‌خوێنده‌وارانه‌ (واته‌ عه‌ره‌به‌کان) وه‌ درۆ به‌ده‌م خواوه‌ ده‌که‌ن وه‌ خۆیان ده‌زانن که‌ درۆ ده‌که‌ن.
  نه‌خێر وانی یه‌ (وه‌ک ده‌ڵێن) هه‌ر که‌سێک په‌یمانی خۆی به‌ جێ بێنێت وه‌ پاریزکاری بکات ئه‌وه‌ به‌ڕاستی خوا پارێزکارانی خۆش ده‌وێت.
  بێگومان ئه‌وانه‌ی ده‌یفرۆشن په‌یمانی خواو سوێنده‌کانی خۆیان به‌ نرخێکی که‌م ئه‌وانه‌ بێ به‌شن(له‌ به‌هره‌ی خوا) له‌ ڕۆژی دوایی دا وه‌ خوا قسه‌یان له‌گه‌ڵ ناکات وه‌ ته‌ماشایان ناکات له‌ ڕۆژی قیامه‌ت دا و له‌ گوناهیان خۆش نابێت وه‌ بۆ ئه‌وان هه‌یه‌ سزای به‌ ئازار.
  به‌ ڕاستی له‌ خاوه‌ن نامه‌کان ده‌سته‌یه‌ک هه‌یه‌ (ناو به‌ناو نامه‌که‌یان تێکده‌ده‌ن و) زمانیان با ئه‌ده‌ن و ئه‌پێچنه‌وه‌ به‌ خوێندنه‌وه‌ی کتێبه‌که‌یان (ته‌ورات) تا تۆ وا بزانیت له‌ نامه‌ی خوایه‌ (له‌ کاتێكدا) که‌ ئه‌وه‌ له ‌نامه‌ی خوا نی یه‌ وه‌ ده‌ڵێن ئه‌وه‌ له‌ خواوه‌یه‌ له‌ کاتێکدا که‌ ئه‌وه‌ له‌ خواوه‌ نی یه‌ وه‌ درۆ به‌ده‌م خواوه‌ ده‌که‌ن و خۆشیان ده‌زانن که‌ درۆیه‌.
  نابێ بۆ هیچ ئاده‌می یه‌ک که خوا نامه‌و شه‌ریعه‌ت و پێغه‌مبه‌رێتی دابێتێ پاشان به‌ خه‌ڵکی بڵێت: ببن به‌ به‌نده‌ی من له‌ جیاتی خوا به‌ ڵکو (پێیان ده‌ڵێت) : خوا په‌رست بن چونکه‌ ئێوه‌ ده‌رسی نامه‌ی ئاسمانی ده‌ڵێنه‌وه‌ ، وه‌ ئێوه‌ خۆشتان ده‌یخوێنن.
  وه‌ خوا فه‌رمانتان پێ نادات که‌ فریشته‌ و پێغه‌مبه‌ران بکه‌ن به‌ په‌رستراوی خۆتان چۆن فه‌رمانتان پێ ده‌دات بێ بڕوابن (کافر بن) دوای ئه‌وه‌ی که‌ ئێوه‌ بڕوا دار بوون ؟.
  بهێنه‌وه‌ یادیان کاتێک که‌ خوا په‌یمانی وه‌رگرت له‌ پێغه‌مبه‌ران که‌ هه‌رچیم دانێ له‌ نامه‌و حیکمه‌ت (شه‌ریعه‌ت) له‌ پاشان پێغه‌مبه‌رێکتان بۆ هات به‌ بڕوا هێنه‌ر به‌و نامه‌ی که‌له‌ لاتانه‌ ده‌بێ بڕوای پێ بهێنن وه‌ یارمه‌تی بده‌ن خوا فه‌رمووی : ئایا دانتان نا به‌م په‌یمانه‌دا؟ وه‌ له‌سه‌ر ئه‌وه‌ په‌یمانی منتان وه‌رگرت پێغه‌مبه‌ران وتیان: به‌ڵێ دانمان پیا ناو په‌یمانمان به‌ست خوا فه‌رمووی که‌واته‌ ئێوه ‌به‌شاهید بن وه‌ منیش له‌گه‌ڵ ئێوه‌ یه‌کێکم له‌ شاهیدان.‌ 
  جا ئه‌وه‌ی پشتی هه‌ڵ کرد(له‌م په‌یمانه‌) دوای ئه‌م دان پیانانه‌ که‌واته‌ هه‌ر ئه‌وانن ده‌سته‌ی ده‌رچوان له‌ فه‌رمان.
  ئایا(بێ بڕوایان) داوای غه‌یری دینی خوا ده‌که‌ن؟! له‌ کاتێکدا که‌ هه‌رچی له‌ئاسمان و زه‌وی دایه‌ فه‌رمانبه‌ری خوان بیانه‌وێ (به‌ ویستی خۆیان) یا نه‌یانه‌وێ(به‌ ناچاری) وه‌ هه‌موو هه‌ر بۆ لای ئه‌و ده‌گه‌ڕێنرێنه‌وه‌.
  ئه‌ی موحه‌ممه‌د(صلی الله‌ علیه‌ و سلم) بڵێ: ئێمه‌ بڕوامان هێناوه‌ به‌ خوا وه‌ به‌وه‌ی نێرراوه‌ته‌ خواره‌وه‌ بۆمان وه‌ به‌وه‌ی که‌ نێرراوه‌ته‌ خواره‌وه‌ بۆ ئیبراهیم و ئیسماعیل و ئیسحاق و یه‌عقوب و کوڕانی یه‌عقوب وه‌ به‌وه‌ی که‌ دراوه‌ به‌ مووساو عیسا وه‌پێغه‌مبه‌ره‌کانی تر له‌ په‌روه‌ردگاریانه‌وه‌ جیاوازی ناکه‌ین له‌ به‌ینی هیچ کامێک له‌م پێغه‌مبه‌رانه‌ وه‌ ئێمه‌ بۆ خوای گه‌وره‌ گه‌ردن که‌چین .
  هه‌ر که‌سێک دوای دینێک بکه‌وێت جگه‌ دینی ئیسلام ئه‌وه‌ لێ ی وه‌ر ناگیرێ وه‌ ئه‌و له‌ ڕۆژی دوایی دا له‌ زه‌ره‌رمه‌ندانه‌.
  چۆن خوا ڕێنموونیی گه‌لێک ده‌کات بێ بڕوابوون دوای بڕوا هێنانیان وه‌ شایه‌تی یان دابێ که‌ ئه‌و پێغه‌مبه‌ره‌ ڕاسته‌ وه‌ نیشانه‌ی زۆریان بۆ هاتبێ وه‌ خوا ڕێنموونیی گه‌لی سته‌مکاران ناکات. 
  ئه‌وانه‌ سزایان ئه‌وه‌یه‌ که‌ له‌ سه‌ریانه‌ نه‌فرینی خوا و فریشته‌ و هه‌موو خه‌ڵکی.
  له‌و( نه‌فرینه) ‌دا ده‌مێننه‌وه‌ به‌ ئێجگاری سزایان لێ سووک ناکرێت وه‌ مۆڵه‌ت نادرێن.
  مه‌گه‌ر ئه‌وانه‌ی تۆبه‌یان کردبێ دوای ئه‌وه‌، وه‌ کرده‌وه‌ی چاکیان کردبێت ئه‌وه‌ بێگومان خوا لێخۆشبووی میهره‌بانه‌.
  به‌ ڕاستی ئه‌وانه‌ی که‌ بێ بڕوابوون دوای بڕوا هێنانیان پاشان زیاتر بێ باوه‌ڕ بوون هه‌رگیز ته‌وبه‌یان لێ گیرا ناکرێت وه‌ ئه‌وانه‌ن گومڕایان.
  به‌ ڕاستی ئه‌وانه‌ی بێ بڕوابوون وه‌ به‌ بێ بڕوایی مردن ئه‌وه‌ هه‌رگیز (فدیه‌) له‌ هیچ کامێکیان وه‌ر ناگرێ با پڕ به‌ هه‌موو زه‌ویش زێڕ بێت بیبه‌خشێت له‌ بریتی دا وه‌ ئه‌وانه‌ سزای به‌ ئازاریان بۆ هه‌یه‌ وه‌ هیچ یاریده‌ده‌رێکیان نی یه‌.
   ئێوه‌ هه‌رگیز به‌ خێرو چاکه‌ ناگه‌ن (وه‌ ده‌سگیرتان نابێت) تا به‌ختی نه‌که‌ن هه‌ندێ له‌و دارایی یه‌ی که‌ خۆشتان ده‌وێت وه‌ هه‌رچی ببه‌خشن ئه‌وه‌ بێگومان خودا ئاگای لێ یه‌ به‌ پێی دڵ و ده‌روونتان پاداشتان ده‌داته‌وه‌.
  هه‌موو جۆره‌ خوارده‌مه‌نیه‌کان حه‌ڵاڵ بوون بۆ نه‌وه‌ی یه‌عقوب بێجگه‌ له‌وه‌ی که‌ یه‌عقوب حه‌رامی کرد له‌سه‌ر خۆی له‌ پێش ناردنه‌ خواره‌وه‌ی ته‌ورات (ئه‌ی موحه‌ممه‌د (صلی ا لله‌ علیه‌ وسلم)) بڵێ: ده‌ی ته‌ورات بهێنن و بیخوێننه‌وه‌ ئه‌گه‌ر ئێوه‌ ڕاست ده‌که‌ن.
  ئینجا هه‌ر که‌س درۆ به‌ ده‌م خواوه‌ هه‌ڵبه‌ستێ  له‌ پاش ئه‌وه‌، که‌واته‌ ئه‌وانه‌ خۆیانن سته‌مکار.
  ئه‌ی موحه‌ممه‌د (صلی الله‌ علیه‌ وسلم) بڵێ: خوا ڕاستی فه‌رموو که‌وا بوو په‌یڕه‌وی ئایینی ئیبراهیم بکه‌ن که‌ پاکه‌ (به‌ ویستی خۆی له‌ بیرو باوه‌ڕو کرداری هه‌ڵه‌ لای داوه‌ بۆ بیرو باوه‌ڕو کرداری ڕاست) وه‌ هیچ کاتێک له‌ هاوبه‌ش بڕیارده‌ران نه‌بووه‌.
  به‌ ڕاستی یه‌که‌م ماڵێک دانراوه‌ بۆ (خواپه‌رستی) خه‌ڵکی ئه‌و ماڵه‌یه‌ که‌ له‌به‌ککه‌(مه‌ککه‌) دایه‌ پیرۆز کراوه‌، وه‌ ڕێنموونی یه‌ بۆ جیهانیان.
  تیایدا هه‌یه‌ چه‌ند به‌ڵگه‌و نیشانه‌ی ڕوون (که‌ یه‌کێکیان ) شوێن وه‌ستانه‌که‌ی ئیبراهیمه‌ وه‌ هه‌ر که‌س چووبێته‌ ئه‌و شوێنه‌ بێ ترس بووه‌ (له‌ زیان و ئازاردان) ،بۆ خودا هه‌یه‌ به‌سه‌ر ئاده‌می یه‌وه‌ حه‌ج کردنی ئه‌و ماڵه‌ هه‌ر که‌سێک که‌ توانای گه‌یشتنی(ڕۆیشتنی)  هه‌بێت بۆی وه‌ هه‌ر که‌س باوه‌ڕی نه‌بێ(یان توانای هه‌بێت و نه‌چێت) ئه‌وه‌ به‌ ڕاستی خوا بێ نیازه‌ له‌ هه‌موو جیهانیان. 
  بڵێ: ئه‌ی نامه‌ داران له‌ به‌ر چی بێ بڕوان به‌ به‌ڵگه‌کانی خوا له‌ کاتێکدا خوا بیناو ئاگاداره‌ به‌وه‌ی که‌ ده‌یکه‌ن.
  بڵێ: ئه‌ی خاوه‌ن کتێبه‌کان له‌به‌ر چی به‌رگری ده‌که‌ن له‌ ڕێ ی خوا که‌سێک که‌ بڕوای هێنابێ  ده‌تانه‌وێ به‌ ناڕاست  بیخه‌نه‌ به‌رچاوی خه‌ڵک له‌ کاتێکدا ئێوه‌ زاناو ئاگادارن (به‌وه‌ی ڕێ ی خوایه‌) وه‌ خوا بێ ئاگا نی یه‌ له‌وه‌ی که‌ ئێوه‌ ده‌یکه‌ن.
  ئه‌ی ئه‌و که‌سانه‌ی که‌ بڕواتان هێناوه‌ ئه‌گه‌ر ئێوه‌ گوێڕایه‌ڵی ده‌سته‌یه‌ک بن له‌وانه‌ی که‌ نامه‌یان پێدراوه‌ ده‌تانکه‌نه‌وه‌ به‌ کافر دوای بڕوا هێنانه‌که‌تان.
  چۆن بێ بڕواده‌بن؟ له‌ کاتێکدا ده‌خوێنرێته‌وه‌ به‌ سه‌رتاندا به‌ڵگه‌کانی خوا ، وه‌ پێغه‌مبه‌ره‌که‌ی له‌ ناوتاندایه‌ وه‌ هه‌رکه‌س ده‌ست بگرێ به(‌ ئایینی) خواوه‌ ئه‌وه‌ به‌ڕاستی ڕێنموونیی کراوه‌ بۆ ڕێبازێکی ڕاست.
  ئه‌ی ئه‌وانه‌ی که‌ بڕواتان هێناوه‌ بترسن له‌ خوا ترسانێک که‌ شیاوێتی وه‌ مه‌مرن هه‌ر به‌ موسوڵمانی نه‌بێ.
  هه‌مووتان ده‌ست بگرن به‌هۆی په‌یوه‌ستیتان به‌خواوه‌(که‌ قورئانه‌) چه‌ند به‌ره‌که‌(و لێک جیا) مه‌بن بییر له‌ به‌هره‌و چاکه‌ی خوا بکه‌نه‌وه‌ به‌سه‌رتانه‌وه‌ له‌ کاتێکدا که‌ ئێوه‌ دوژمنی یه‌کتر بوون به‌ڵام خوا هۆگری خسته‌ نێوان دڵه‌کانتان ئیتر بوون به‌ برای یه‌کتر به‌هۆی ئه‌و چاکه‌ی خواوه‌، وه‌ ئێوه‌ له‌سه‌ر لێواری چاڵێ بوون له‌ئاگر به‌ڵام خوا ڕزگاری کردن لێ ی ئا به‌و جۆره‌ خوا به‌ڵگه‌کانی خۆی ڕوون ده‌کاته‌وه‌ بۆتان تا به‌رده‌وام بن له‌سه‌ر ڕێنموونیی یان له‌سه‌ر شاره‌زایی.
  ئه‌بێ له‌ ناو ئێوه‌دا کۆمه‌ڵێک ببێت، بانگه‌واز بکه‌ن بۆ چاکه‌ فه‌رمان بده‌ن به‌ هه‌موو چاکه‌یه‌ک وه‌ به‌رگری بکه‌ن له‌ هه‌موو خراپه‌یه‌ک ئه‌وانه‌ خۆیانن سه‌ر که‌وتوو.
  به‌ وێنه‌ی ئه‌وانه‌ مه‌بن که‌ به‌ش به‌ش و جیاواز بوون له‌ پاش ئه‌وه‌ی ئه‌و به‌ڵگانه‌ی بۆیان هات وه‌ ئه‌وانه‌ سزایه‌کی گه‌وره‌یان بۆ هه‌یه‌.
  ڕۆژێک دێت که‌ چه‌ند ڕوویه‌ک سپی ده‌بن وه‌ چه‌ند ڕوویه‌ک ڕه‌ش ده‌بن جا ئه‌وانه‌ی که‌ ڕوویان ڕه‌ش بووه‌(پێیان ده‌ووترێت) بۆچی بێ بڕوابوون له‌ پاش بڕوا هێنانتان که‌واته‌ بچێژن سزا به‌هۆی بێ بڕوایی تانه‌وه‌.
  وه‌ ئه‌وانه‌ که‌ ڕوویان سپی ده‌بێت ئه‌وه‌ له‌ناو به‌زه‌یی خوادان ئه‌وانه‌ تێیدا ده‌مێننه‌وه‌ به‌هه‌میشه‌یی.
  ئه‌مانه‌ ئایه‌ته‌کانی خودان ده‌یان خوێنینه‌وه‌ به‌سه‌رت دا که‌ ڕاستن خواش نایه‌وێت هیچ سته‌مێک بۆ جیهانیان.
  ته‌نها بۆ خوایه‌ هه‌رچی له‌ ئاسمانه‌کاندایه‌ وه‌ هه‌رچی له‌زه‌وی دایه‌ وه‌ هه‌ر بۆلای خودا ده‌گه‌ڕێته‌وه‌ هه‌موو کاره‌کان.
  ئێوه‌(موسوڵمانان) باشترین گه‌لێک بوون بۆ خه‌ڵکی هێنرابێته‌ دی فه‌رمان ده‌ده‌ن به‌چاکه‌ وه‌ جڵه‌وگیری ده‌که‌ن له‌ خراپه‌ وه‌ بڕوا ده‌هێنن به‌خوا ئه‌گه‌ر نامه‌ داره‌کان بڕوایان بهێنایه‌ ئه‌وه‌ باشتربوو بۆیان هه‌ندێ له‌وان بڕوادارن به‌ڵام زۆربه‌یان له‌ فه‌رمانی خوا ده‌رچوون.
  هه‌رگیز ئه‌وان زیانتان پێ ناگه‌یه‌نن مه‌گه‌ر زیانێکی که‌م وه‌ ئه‌گه‌ر بجه‌نگێن له‌گه‌ڵتاندا پشتان تێده‌که‌ن دواتریش سه‌رکه‌وتوو نابن.
  دراوه‌ به‌سه‌ریاندا سه‌ر شۆڕی و ڕیسوایی له‌هه‌ر شوێنێک ببن مه‌گه‌ر به‌ هۆی به‌ڵێن له‌لایه‌ن خوداوه‌ وه‌ به‌ڵێنێک له‌لای خه‌ڵکه‌وه‌ شایسته‌ی خه‌شمێکی گه‌وره‌بوون له‌ لایه‌ن خواوه‌ وه‌ دراوه‌ به‌سه‌ریاندا هه‌ژاری(ده‌روون و چاو برسێتی) ئه‌وه‌ له‌به‌ر ئه‌وه‌ بوو ئه‌وان بێ بڕوابوون به‌ به‌ڵگه‌کانی خوا وه‌ پێغه‌مبه‌رانیان ده‌کوشت به‌ناڕه‌وا ئه‌وه‌ش به‌هۆی ئه‌وه‌وه‌ بوو که‌ ئه‌وانه‌ سه‌رپێچی و ده‌ست درێژیان ده‌کرد.
  هه‌موو(نامه‌ داره‌کان) چوون یه‌ک نین له‌ناو خاوه‌ن نامه‌کاندا ده‌سته‌یه‌ک ڕاست و ڕێک هه‌ن ئایه‌ته‌کانی خوا ده‌خوێنن له‌ (کاته‌کانی) شه‌ودا وه‌ له‌(کاته‌کانی) کڕنوش بردنیاندا.
  بڕوایان هه‌یه‌ به‌خوا وه‌ به‌ ڕۆژی دوایی و فه‌رمان ده‌ده‌ن به‌هه‌رچی چاکه‌یه‌ وه‌ به‌رگری ده‌که‌ن له‌ هه‌رچی خراپه‌یه‌ وه‌ پێشبڕکێ ده‌که‌ن له‌ هه‌موو چاکه‌کاندا وه‌ ئه‌وانه‌ له‌ کۆمه‌ڵی چاکانن.
  هه‌ر خێرو چاکه‌یه‌ک بکه‌ن ئه‌وه‌ هه‌رگیز بێ به‌ش ناکرێن له‌ پاداشته‌که‌ی خواش به‌ئاگایه‌ له‌ پارێزکاران.
  به‌ڕاستی ئه‌وانه‌ی که‌ بێ بڕوابوون هه‌رگیز سوودیان پێ ناگه‌یه‌نن نه‌ ماڵه‌کانیان وه‌ نه‌ مناڵه‌کانیان هیچێک له‌لای خواوه‌ ئا ئه‌وانه‌ هاوه‌ڵی ئاگر ده‌بن ئه‌وان تێیدا ده‌مێننه‌وه‌ به‌هه‌میشه‌یی.
  وێنه‌ی ئه‌و ماڵ و داراییه‌ی که‌ به‌ختی ده‌که‌ن له‌م ژیانی دنیایه‌دا به‌ وێنه‌ی بایه‌که‌ سه‌رما و سۆڵه‌ی تێدابێت بدات له‌ کشتوکاڵی تاقمێک که‌ سته‌میان له‌ خۆیان کردبێت جا ئه‌و باو سه‌رمایه‌ کشتوکاڵه‌که‌ی له‌ناو به‌رێت وه‌ خوا سته‌می لێ نه‌کردوون به‌ڵکو خۆیان سته‌میان له‌ خۆیان ده‌کرد.
  ئه‌ی که‌سانێ که‌ بڕواتان هێناوه‌ مه‌گرن بۆ خۆتان دۆستی گیانی به‌ گیانی جگه‌ له‌ خۆتان درێغیتان لێ ناکه‌ن له‌ هیچ شه‌ڕ و خراپه‌یه‌ک ئاواته‌ خوازی ناخۆشیتانن بێگومان ده‌رئه‌که‌وێت خه‌شم و قین له‌(قسه‌کانی) ده‌میانه‌وه‌ وه‌ ئه‌وه‌ی له‌ دڵیاندا شاردویانه‌ته‌وه‌ گه‌وره‌تره‌ به‌ڕاستی به‌ڵگه‌کانمان بۆ ڕوون کردونه‌ته‌وه‌ ئه‌گه‌ر ئێوه‌ ژیربن.
  بێداربن ئائه‌وه‌ ئێوه‌ن که‌ ئه‌وانتان خۆش ده‌وێت وه‌ ئه‌وان ئێوه‌یان خۆش ناوێ وه‌ باوه‌ڕتان هه‌یه‌ به‌ هه‌موو نامه‌ ئاسمانی یه‌کان کاتێ ئه‌وان پێتان بگه‌ن ده‌ڵێن بڕوامان هێناوه‌ وه‌ کاتێ ته‌نها بوونه‌وه‌ سه‌ره‌ په‌نجه‌کانی خۆیان ئه‌گه‌زن لێتان له‌ڕقدا بڵێ بمرن به‌داخ و ڕقی خۆتانه‌وه‌ به‌ڕاستی خوا زانایه‌ به‌وه‌ی له‌ناو دڵه‌کاندایه‌.
  ئه‌گه‌ر چاکه‌ و خۆشیه‌کتان پێ بگات غه‌مبار ده‌بن به‌ڵام ئه‌گه‌ر ناخۆشیه‌کتان پێ بگات دڵخۆش ده‌بن پێ ی ئه‌گه‌ر ئێوه‌ به‌ئارام بن(له‌سه‌ر گوێڕایه‌ڵی خوا) و له‌خوا بترسن پیلانی ئه‌وان هیچ زیانێکتان پێ ناگه‌یه‌نێت به‌ڕاستی خوا ته‌واو ئاگاداره‌ به‌ هه‌رچی ئه‌وان ده‌یکه‌ن.
  وه‌(بێنه‌وه‌ بیریان) کاتێ که‌ به‌یانی زوو ده‌رچوویت له‌لای ماڵ و خێزانت بڕواداره‌کانت نیشته‌جێ ئه‌کرد له‌ چه‌ند شوێنێکدا بۆ جه‌نگ کردن وه‌ خوا بیسه‌ری زانایه‌.
  له‌و کاته‌دا که‌ دوو کۆمه‌ڵ له‌ ئێوه‌ خه‌ریک بوون سست بن (بگه‌ڕێنه‌وه‌) به‌ڵام خوا دۆست و یارمه‌تی ده‌ریان بوو، وه‌ بڕوا داران با پشت ته‌نها به‌ خوا ببه‌ستن.
  سوێند به‌ خوا بێگومان خوا ئێوه‌ی سه‌رخست له‌ (جه‌نگی) به‌دردا له‌ کاتێکدا ئێوه‌ که‌م و لاواز بوون ده‌ی له‌ خوا بترسن به‌ڵکو سوپاس گوزاری بن.
  بیریان بخه‌ره‌وه‌ ئه‌و کاته‌ی ده‌ت وت به‌ بڕواداره‌کان ئایا به‌ستان نی یه‌ په‌روه‌ردگارتان کۆمه‌کتان بکات به‌ سێ هه‌زار له‌ فریشته‌ دابه‌زێنراوه‌کان.
  به‌ڵێ ئه‌گه‌ر ئارام بگرن وه‌ له‌ خوا بترسن په‌لامارتان بده‌ن له‌م کاتانه‌دا په‌روه‌ردگارتان کۆمه‌کتان بکات به‌ پێنج هه‌زار له‌ فریشته‌ نیشانه‌دا‌ره‌کان.
  وه‌ خوا ته‌نها ئه‌و (کۆمه‌کی) ی کرد به‌ مژده‌ بۆتان وه‌ بۆ ئه‌وه‌ی دڵه‌کانتانی پێ ئارام ببێ سه‌رکه‌وتنیش ته‌نها له‌لایه‌ن خوای باڵا ده‌ستی داناوه‌یه‌.
  وه‌ ناردنی فریشته‌کان بۆ ئه‌وه‌ بوو دابڕێت (له‌ ناوی بات) به‌شێک له‌وانه‌ی که‌ بێ بڕوان یان خه‌فه‌ت باریان بکات(به‌ تێشکانیان) ئنجا بگه‌ڕێنه‌وه‌ به‌ نائومێدی.
  ده‌رباره‌ی هه‌ڵهاتووه‌کانی شه‌ڕی ئوحود به‌ ڕاستی به‌ده‌ست تۆ نی یه‌ (ئه‌ی موحه‌ممه‌د (صلی الله‌ علیه‌ وسلم)) هیچ شتێک له‌و کاره‌دا چ(خوا) ته‌وبه‌یان لێ وه‌رگرێ یان سزایان بدات  چونکه‌ به‌ ڕاستی ئه‌وانه‌ سته‌مکارن.
  هه‌ر بۆ خوایه‌ هه‌رچی له‌ ئاسمانه‌کاندایه‌ وه‌ هه‌رچی له‌ زه‌وی دایه‌  خۆش ئه‌بێ له‌ هه‌ر که‌س خۆی بیه‌وێ وه‌ سزای هه‌ر که‌سیش ئه‌دات خۆی بیه‌وێ وه‌ خوا لێ بورده‌ی میهره‌بانه‌.
  ئه‌ی که‌سانێ که‌ بڕواتان هێناوه‌ سوو مه‌خۆن چه‌ند به‌رامبه‌ر و له‌ خوا بترسن بۆ ئه‌وه‌ی ڕزگاربن.
  وه‌ خۆتان بپارێزن له‌و ئاگره‌ی که‌ ئاماده‌ کراوه‌ بۆ بێ بڕواکان.
  وه‌ گوێ ڕایه‌ڵی خوداو پێغه‌مبه‌ر بن بێگومان میهره‌بانیتان له‌گه‌ڵ ئه‌کرێت.
  پێشبڕکێ بکه‌ن  بۆ لێ بوردنێکی گه‌وره‌ له‌لایه‌ن په‌روه‌رگارتانه‌وه‌، وه‌ بۆ به‌هه‌شتێک که‌ پانییه‌که‌ی (به‌ ئه‌ندازه‌ی) ئاسمانه‌کان و زه‌وی یه‌ که‌ ئاماده‌ کراوه‌ بۆ له‌ خوا ترسان.
  ئه‌وانه‌ی ماڵ ده‌به‌خشن (له‌ ڕێ ی خوادا) له‌ کاتی خۆشی (ده‌وڵه‌مه‌ندی) و ناخۆشی دا و ڕقی به‌تینی خۆیان ده‌خۆنه‌وه‌ و ده‌بوورن له‌ خه‌ڵکی خواش چاکه‌کارانی خۆش ده‌وێت.
  وه‌ ئه‌وانه‌ی که‌ کاتێ کرده‌وه‌یه‌کی ناشرین ده‌که‌ن یا سته‌م له‌ خۆیان ده‌که‌ن که‌ یادی خوایان کرده‌وه‌ ئینجا داوای لێ بووردن ده‌که‌ن  بۆ گوناهه‌کانیان ئایا کێ ده‌بوورێ له‌ گوناهه‌کان بێجگه‌ له‌ خوا ؟ وه‌ به‌رده‌وام نابن له‌ سه‌ر ئه‌وه‌ی که‌ کردوویانه‌ له‌ کاتێکدا بزانن گوناهه‌.
  ئا ئه‌وانه‌ پاداشتیان لێبووردنه‌ له‌لایه‌ن په‌روه‌ردگاریانه‌وه‌ و چه‌ند باخاتێک (به‌هه‌شتێک)که‌ ڕوباره‌کان ده‌ڕۆن به‌ ژێریاندا ئه‌مێننه‌وه‌ له‌و به‌هه‌شتانه‌دا به‌ هه‌میشه‌یی چه‌ند چاکه‌ پاداشتی چاکه‌کارن.
  بێگومان ڕابورد له‌ پێش ئێوه‌وه‌ چه‌ند ڕێ و یاسایه‌ک (باوێک) ئینجا ئێوه‌ بگه‌ڕێن به‌ زه‌ویدا و سه‌رنج بده‌ن ئایا چۆن بوو سه‌رئه‌نجامی بێ بڕواکان.
  ئه‌مه‌ ڕوون کردنه‌وه‌یه‌ بۆ هه‌موو خه‌ڵکی و ڕێنموونیی و ئامۆژگاری یه‌ بۆ له‌ خوا ترسان.
  سست و دڵ لاواز مه‌بن وه‌ غه‌مبار مه‌بن هه‌ر ئێوه‌ به‌رزو بڵندترن ئه‌گه‌ر بڕوادار بن.
  ئه‌گه‌ر ئێوه‌(له‌ ئوحوددا) زام و برینتان تووش بووه‌ ئه‌وه‌ بێگومان ئه‌و هۆزه‌ (له‌ به‌دردا) زام و برینیان توش بووه‌ به‌ وێنه‌ی زامی ئێوه‌ ئه‌و چه‌رخ و ڕۆژانه‌ی(زاڵبوون و سه‌رکه‌وتنانه‌) ده‌یگێڕین له‌ ناو خه‌ڵکیدا له‌به‌ر ئه‌وه‌ی (له‌ دنیادا) خوا ده‌ری بخات ئه‌وانه‌ی بڕوایان هێناوه‌ و له‌ ناو ئێوه‌دا هه‌ڵبژێرێت چه‌ند که‌سێک به‌ شه‌هید وه‌ خوا سته‌م کارانی خۆش ناوێ.
  وه‌ تا خوا(له‌ تاوان) پاک بکاته‌وه‌ ئه‌وانه‌ی که‌ بڕوادارن وه‌بێ باوه‌ڕان بنه‌بڕ بکات.
  ئایا ئێوه‌ وا گومانتان ده‌برد که‌ ده‌چنه‌ به‌هه‌شت له‌ کاتێکدا هێشتا خوا ده‌ری نه‌خستووه‌ ئه‌وانه‌ی تێ ده‌کۆشن له‌ ئێوه‌ و هێشتا ده‌ری نه‌خستووه‌ خۆڕاگران.
  سوێند بێ بێگومان ئێوه‌ ئاواتی(شه‌هیدی و) مردنتان ئه‌خواست له‌پێش ئه‌وه‌ی پێ ی بگه‌ن خۆ به‌ڕاستی مردنتان بینی له‌ کاتێکدا ئێوه‌ زه‌ق سه‌یرتان ده‌کرد.
  موحه‌ممه‌د(صلی الله‌ علیه‌ وسلم) ته‌نها پێغه‌مبه‌رێکه‌ (نه‌مر نی یه‌)  بێگومان له‌پێش ئه‌و پێغه‌مبه‌رانی تر ڕابوردون جا ئایا ئه‌گه‌ر وه‌فاتی کرد یان کوژرا ده‌گه‌ڕێنه‌وه‌ بۆ دواوه‌ی خۆتان(پاشگه‌ز ده‌بنه‌وه‌) هه‌ر که‌س هه‌ڵگه‌ڕێته‌وه‌ بۆ دواوه‌ی خۆی(بت په‌رستی) ئه‌وه‌ هه‌رگیز (ئه‌و که‌سه‌) هیچ زیانێک ناگه‌یه‌نێت به‌خوا وه‌ به‌زوویی خوا پاداشتی سوپاس گوزاران ده‌داته‌وه‌.
  هیچ که‌سێک نه‌بووه‌ که‌ بمرێت مه‌گه‌ر به‌ فه‌رمانی خوا نوسراوێکی کات دیاری کراوه‌ هه‌ر که‌سێک ده‌یه‌وێت پاداشت و ده‌ستکه‌وتی دنیایی له‌و(پاداشتی دنیا‌) هه‌ندێکی پێ ده‌ده‌ین وه‌ هه‌رکه‌سێک ده‌یه‌وێت پاداشتی پاشه‌ڕۆژ له‌و(پاداشتی پاشه‌ڕۆژه‌) هه‌ندێکی پێ ده‌به‌خشین وه‌ به‌زووی پاداشتی سوپاس گوزاران ده‌ده‌ینه‌وه‌.
  زۆر له‌ پێغه‌مبه‌ران جه‌نگ و کوشتاریان کردووه‌ له‌گاڵیاندا زۆر له‌ زانایان و خواناسان جا سست و ده‌سته‌ پاچه‌ نه‌بوون به‌هۆی ئه‌وه‌ی که‌ دووچاریان بووه‌ له‌ ڕێ ی خوادا وه‌ بێ هێز و لاواز نه‌بوون  وه‌ سه‌ریان شۆڕ نه‌کرد بۆ دوژمن وه‌ خوا خۆڕاگرانی خۆش ده‌وێت.
  هه‌ر ئه‌مه‌ وته‌ی ئه‌وان بوو که‌ده‌یان وت ئه‌ی په‌روه‌ردگارمان لێمان ببوره‌ گوناهه‌کانمان وه‌ زیاده‌ ڕه‌ویمان له‌ کارووبارماندا و پێکانمان جێگیر بکه‌ (له‌ جه‌نگدا) و سه‌رمان بخه‌ به‌سه‌ر کۆمه‌ڵی بێ بڕوایاندا.
  به‌هۆی ئه‌وه‌وه‌ خوا پێ ی به‌خشین پاداشتی دنیا وه‌ پاداشتی چاک و شیرینی ڕۆژی دوایی خوا چاکه‌کارانی خۆش ده‌وێت.
  ئه‌ی ئه‌وانه‌ی بڕواتان هێناوه‌ ئه‌گه‌ر ئێوه‌ گوێڕایه‌ڵی بکه‌ن بۆ ئه‌وانه‌ی بێ بڕوان ئه‌تان گێڕنه‌وه‌ بۆ دواوه‌ی خۆتان(بت په‌رستی) ئینجا ئه‌گه‌ڕێنه‌وه‌ به‌ زیانباری.
  ئه‌وانه‌ دۆستان نین به‌ڵکو خوا یارمه‌تی ده‌رو دۆستی ئێوه‌یه‌ وه‌ خوا باشترینی هه‌موو یارمه‌تی ده‌رانه‌.
  به‌زوویی ده‌خه‌ینه‌ دڵی ئه‌وانه‌ی بێ بڕوان ترس و بیمی به‌تین به‌هۆی ئه‌وه‌ی کردبوویانه‌ هاوبه‌شی خوا شتانێ که‌ خوا هیچ به‌ڵگه‌ی نه‌ ناردۆته‌ خواره‌وه‌ له‌سه‌ری که‌ جێ و شوێنی ئه‌وان ئاگره‌ وه‌ چه‌ند نیشته‌ جێ یه‌کی خراپه‌ (جێگه‌ی) سته‌مکاران.
  سوێندبێ بێگومان خوا به‌جێ هێنا بۆتان به‌ڵێنه‌که‌ی کاتێک(سه‌ره‌تای جه‌نگی ئوحود) هه‌ستتان لێ بڕین(ده‌تان کوشتن) به‌ فه‌رمانی خوا هه‌تا کاتێ(له‌ ناکاو) سست بوون ئاژاوه‌ و دووبه‌ره‌کیتان کرد له‌کاری جه‌نگدا وه‌بێ فه‌رمانیتان کرد له‌ پاش ئه‌وه‌ی که‌ خوا نیشانی دان ئه‌وه‌ی(له‌ جه‌نگه‌که‌دا) پێتان خۆش بوو(که‌ سه‌رکه‌وتن له‌ سه‌ره‌تای جه‌نگه‌که‌دا) هه‌ندێک له‌ ئێوه‌ (ده‌سکه‌وتی) دنیایی ده‌ویست وه‌ هه‌ندێکتان پاداشتی ڕۆژی دوایی ده‌ویست پاشان(خوا) ئێوه‌ی گێڕایه‌وه‌ له‌ (جه‌نگی) ئه‌وان(و تێ شکان) تا تاقیتان بکاته‌وه‌ (له‌ خۆڕاگرتندا) سوێند بێ بێگومان خوا لێتان بوورا وه‌ خوا خاوه‌نی به‌هره‌ و چاکه‌یه‌ به‌سه‌ر بڕوادارانه‌وه‌.
  کاتێ دوور ده‌که‌وتنه‌وه‌ (سه‌ر ده‌که‌وتن به‌ کێوی ئوحوددا) وه‌ به‌ڕێ ی که‌س نه‌ ئه‌وه‌ستان و لاتان نه‌ده‌کرده‌وه‌ به‌لایدا له‌ کاتێکدا پێغه‌مبه‌ر بانگی لێ ده‌کردن له‌ دواتانه‌وه‌ جا (خوا) پاداشتی غه‌م و خه‌فه‌تی هه‌ر به‌ غه‌م و خه‌فه‌ت دانه‌وه‌ بۆ ئه‌وه‌ی غه‌مبار نه‌بن له‌سه‌ر ئه‌وه‌ی له‌ ده‌ستان چووه‌ وه‌ (غه‌مبار نه‌بن به‌) ئه‌وه‌ی دووچارتان بووه‌ خواش ئاگاداره‌ به‌وه‌ی که‌ ده‌یکه‌ن.
  پاشان دایبه‌زاند به‌ سه‌رتاندا(بۆی ناردن) له‌ پاش ئه‌و غه‌مه‌(ی که‌ چه‌شتتان) ئارامیی که‌ وه‌نه‌وزێک بوو به‌سه‌ر ده‌سته‌یه‌ک له‌ ئێوه‌ داهات به‌ڵام ده‌سته‌ و تاقمێکی دیکه‌تان به‌ڕاستی هه‌ر خۆیان مه‌به‌ست بوو گومانی ناڕاست و ناهه‌قیان به‌خوا ده‌برد وه‌ک گومانی نه‌فامێتی ئه‌یان وت ئایا بۆمان هه‌یه‌ (به ‌ده‌ستمانه‌) له‌م کاره‌دا(زاڵ بوون) هیچ شتێک  بڵێ بێگومان کاروبار هه‌مووی به‌ده‌ست خوایه‌ ده‌یشارنه‌وه‌ له‌ ده‌روونیاندا ئه‌وه‌ی که‌ ده‌ری نابڕن بۆت ده‌ڵێن ئه‌گه‌ر به‌ ده‌ست ئێمه‌ بوایه‌ له‌م کاره‌دا شتێک(له‌ سه‌رکه‌وتن) ئێمه‌ لێره‌دا نه‌ده‌کوژراین بڵێ ئه‌گه‌ر ئێوه‌ له‌ ماڵه‌کانی خۆشتاندا بوونایه‌ هه‌ر ده‌رده‌چوون ئه‌وانه‌ی که‌ کوژرانیان له‌سه‌ر نووسرا بوو بۆ جێگای کوژرانیان (ڕاکشانیان) بۆ ئه‌وه‌ی خوا تاقی بکاته‌وه‌ ئه‌وه‌ی که‌ له‌ سنگتاندایه‌ وه‌ بۆ ئه‌وه‌ی پاڵفته‌ و پاکی بکاته‌وه‌ ئه‌و(بڕوایه‌) ی که‌ له‌ دڵتاندایه‌ وه‌ خوا زانایه‌ به‌وه‌ی له‌ سینه‌و ده‌رونه‌کاندایه‌.
  به‌ڕاستی ئه‌وانه‌ی پشتیان هه‌ڵکرد له‌ناوتاندا له‌و ڕۆژه‌ی که‌ هه‌ردوو کۆمه‌ڵ گه‌یشتن به‌یه‌ک (له‌ ئوحود دا) بێگومان ته‌نها شه‌یتان هه‌ڵی خلیسکاندن به‌هۆی هه‌ندێ له‌و گوناهانه‌ی که‌له‌وه‌به‌ر کردبوویان  سوێند بێ بێگومان خوا لێ یان خۆشبوو چونکه‌ به‌ڕاستی خوا لێبوورده‌ی په‌له‌نه‌که‌ره‌ له‌ تۆڵه‌ سه‌ندن دا.
  ئه‌ی که‌سانێ که‌ بڕواتان هێناوه‌ وه‌ک ئه‌وانه‌ مه‌بن که‌ بڕوایان نه‌هێناوه‌ وه‌ ده‌یان وت ده‌رباره‌ی براکانیان کاتێ سه‌فه‌ریان بکردایه‌ یان غه‌زایان بکردایه‌ ئه‌گه‌ر لای ئێمه‌(نیشته‌جێ) بوونایه‌ نه‌ ده‌مردن و نه‌ ده‌کوژران تا خوا ئه‌وه‌بکات به‌ داخ و مه‌راق له‌ دڵیاندا وه‌ خوا(مرۆڤ) ده‌ژێنێ و ده‌مرێنێ وه‌ خودا بینایه‌ به‌هه‌ر کرده‌وه‌یه‌ک که‌ ئێوه‌ ده‌یکه‌ن.
  سوێندبێ ئه‌گه‌ر ئێوه‌ بکوژرێن له‌ ڕێ ی خوادا یان بمرن ئه‌وه‌ به‌ڕاستی لێبووردن و میهره‌بانی له‌ لایه‌ن خواوه‌ چاکتره‌ له‌وه‌ی که‌کۆی ده‌که‌نه‌وه‌.
  سوێند بێ ئه‌گه‌ر ئێوه‌ بمرن یان بکوژرێن هه‌ر لای خوا کۆده‌کرێنه‌وه‌.
  به‌هۆی به‌زه‌یی خواوه‌یه‌ بۆ ئه‌وان نه‌رم و نیانی بووی ئه‌گه‌ر تۆ به‌دخوو قسه‌ ڕه‌ق و دڵ ڕه‌ق بوویتایه‌ ئه‌وه‌ هه‌موو بڵاوه‌یان ده‌کرد له ‌ده‌ورت که‌واته‌ لێ یان ببوره‌ و داوای لێ بوردنیان بۆ بکه‌ له‌ خوا و ڕاوێژیان پێ بکه‌ له‌ کاروباردا جا کاتێ(دوا ڕاوێژکردن) بڕیارت دا  ئه‌وه‌ پشت به‌ خوا ببه‌سته‌ به‌ڕاستی خوا ئه‌وانه‌ی خۆش ده‌وێت که‌ پشت به‌خوا ده‌به‌ستن.
  ئه‌گه‌ر خوا سه‌رتان بخات ئه‌وه‌ هیچ که‌س زاڵ نابێ به‌سه‌رتاندا وه‌ ئه‌گه‌ر یارمه‌تیتان نه‌دا(پشتتان به‌ردات) کێ یه‌ ئه‌و که‌سه‌ی ؟ له‌ پاش خوا سه‌رتان ده‌خات وه‌ با‌ بڕواداران پشت هه‌ر به‌خوا ببه‌ستن.
  وه‌ بۆ هیچ پێغه‌مبه‌رێک نه‌بوو که‌ خیانه‌ت بکات وه‌ هه‌ر که‌س خیانه‌ت بکات به‌و خیانه‌ته‌وه‌ی کردویه‌تی دێت(به‌ کۆڵیه‌وه‌یه‌) له‌ پاشه‌ڕۆژدا(ڕۆژی هه‌ستانه‌وه‌) پاشان پاداشت ده‌درێته‌وه‌ هه‌موو که‌سێک هه‌رچی کردبێت وه‌ ئه‌وان سته‌میان لێ ناکرێت.
  ده‌ی ئایا که‌سێ که‌ شوێنی ڕه‌زامه‌ندی خوا که‌وتبێت وه‌ک که‌سێک وایه‌ بگه‌ڕێته‌وه‌ به‌ خه‌شمێکه‌وه‌ له‌ لایه‌ن خواوه‌ وه‌ جێ و شوێنی ئه‌و دۆزه‌خ بێت که‌ سه‌رئه‌نجامێکی چه‌ند خراپه‌ ؟.
  چاکه‌کاران و خراپه‌کاران خاوه‌نی چه‌ند پله‌ی جیاوازن لای خوا وه‌ خوا بینایه‌ به‌ ئه‌وه‌ی که‌ ده‌یکه‌ن.
  سوێند بێ بێگومان خوا چاکه‌ و منه‌تی نا به‌سه‌ر بڕواداراندا کاتێ که‌ ڕه‌وانه‌‌ی کرد له‌ناویاندا فروستاده‌ و نێرراوێک له‌خۆیان که‌ ده‌یخوێنێته‌وه‌ به‌سه‌ریاندا به‌ڵگه‌کانی و پاک و خاوێنیان ده‌کاته‌وه‌ وه‌ قورئان و فه‌رمووده‌یان فێرده‌کات ئه‌گه‌ر چی ئه‌وان له‌ پێشدا له‌ گومڕایی یه‌کی ڕوون و ئاشکرادا بوون.
  ئایا بۆچی کاتێک دووچارتان بوو ناخۆشیه‌ک (له‌ ئوحود دا) بێگومان ئێوه‌ دووقاتی ئه‌وه‌تان دووچاری ئه‌وان کرد(له‌ به‌دردا) وتتان ئه‌مه‌ له‌ کوێوه‌ هات بڵێ ئه‌وه‌ له‌ لایه‌ن خۆتانه‌وه‌ بوو(که‌ فه‌رمانی پێغه‌مبه‌رتان شکاند) به‌ڕاستی خوا به‌سه‌ر هه‌موو شتێکدا به‌ توانایه‌.
  ئه‌وه‌ی که‌ دووچارتان بوو له‌و ڕۆژه‌دا که‌ هه‌ردوو کۆمه‌ڵ به‌یه‌ک گه‌یشتن(له‌ ئوحوددا) ئه‌وه‌ به‌ ویستی خودا بوو بۆ ئه‌وه‌ی بڕواداران ده‌رخات.
  و بۆ ئه‌وه‌ی دووڕوه‌کان ئاشکرا بکات و پێیان وترا وه‌رن بجه‌نگن له‌ڕێ ی خوادا یا به‌رگری(له‌ وڵاتی خۆتان) بکه‌ن وتیان: ئه‌گه‌ر بمانزانیایه‌ جه‌نگ ده‌بێ شوێنتان ده‌که‌وتین ئه‌وانه‌ له‌و ڕۆژه‌دا له‌ بێ بڕواییه‌وه‌ نزیک تر بوون تا بڕواو ئیمان ئه‌وانه‌ به‌ده‌میان شتێک ده‌ڵێن که‌ له‌دڵیاندا نی یه‌ وه‌ خوا (له‌ هه‌موو که‌س) زاناتره‌ به‌وه‌ی که‌ ده‌یشارنه‌وه‌.
  ئه‌وانه‌ی که‌ وتیان ده‌رباره‌ی براده‌ره‌کانیان له‌ کاتێکدا خۆیان دانیشتن و ده‌رنه‌چوون ئه‌گه‌ر ئه‌وان گوێڕایه‌ڵی ئێمه‌ بوونایه‌ نه‌ده‌کوژران بڵێ که‌واته‌ به‌رگری مردن له‌ خۆتان بکه‌ن ئه‌گه‌ر ئێوه‌ ڕاست ده‌که‌ن.
  هه‌رگیز وا گومان مه‌به‌ن ئه‌وانه‌ی که‌ کوژران له‌ ڕێ ی خوادا مردوون (نه‌خێر وانیه‌) به‌ڵکو ئه‌وانه‌ زیندوون لای په‌روه‌ردگاریان ڕۆزی ده‌درێن.
  شادمان و دڵخۆشن به‌وه‌ی که‌ خوا پێ ی به‌خشیوون له‌ به‌هره‌ و فه‌زڵی خۆی شادمانن به‌وانه‌ی(برا تێکۆشه‌ره‌کانیان) که‌ هێشتا نه‌گه‌یشتوون پێیان له‌دوای (شه‌هیدبوونی) ئه‌مان نه‌هیچ ترسێکیان له‌سه‌ره‌ و نه‌ ئه‌وانه‌ هیچ غه‌م و خه‌فه‌تێک ده‌خۆن.
  شادمان و دڵخۆشن به‌و به‌هره‌و زیاده‌ فه‌زڵه‌ی له‌ لایه‌ن خواوه‌(پێیان دراوه‌) وه‌ به‌ڕاستی خوا پاداشتی بڕواداران ون ناکات.
  ئه‌وانه‌ی که‌ وه‌ڵامی خواو پێغه‌مبه‌ریان دایه‌وه‌ له‌پاش ئه‌وه‌ی که‌ (له‌ ئوحوددا) تووشی برینداری بوون بۆ ئه‌وانه‌یان هه‌یه‌ که‌ کرده‌وه‌ی چاکیان کردوه‌ وه‌ خۆیان پاراستووه‌ پاداشتێکی گه‌وره‌.
  ئه‌وانه‌ی که‌ خه‌ڵکی پێیان ده‌ووتن به‌ڕاستی خه‌ڵکی(بێ باوه‌ڕ) له‌شکرو کۆمه‌ڵی زۆریان کۆکردۆته‌وه‌ له‌ دژتان که‌واته‌ بترسن لێیان که‌چی ئه‌وان (ئیمانداران) به‌مه‌ باوه‌ڕیان زیاد بوو وه‌ وتیان هه‌ر خوامان به‌سه‌ چه‌ند پشت پێ به‌ستراوێکی چاکه‌.
  ئینجا گه‌ڕانه‌وه‌ ( بۆ مه‌دینه‌) به‌ به‌هره‌ی گه‌وره‌وه‌(که‌ سه‌لامه‌تی یه‌) و فه‌زڵ و پاداشت له‌ لایه‌ن خواوه‌ هیچ زیان و ناخۆشیه‌کیان تووش نه‌بوو ئه‌وانه‌ شوێنی ڕه‌زامه‌ندی خوا که‌وتن وه‌ خوا خاوه‌نی به‌هره‌ی گه‌وره‌یه‌.
  به‌ ڕاستی ئه‌وه‌ی ئێوه‌  (سارد ده‌کاته‌وه‌) ته‌نها شه‌یتانه‌ که‌ دۆست و( براده‌رانی)  خۆی ده‌ترسێنێ جائێوه‌ لێیان مه‌ترسن وه‌ له‌ من بترسن ئه‌گه‌ر ئێوه‌ بڕوادارن.
  با دڵ غه‌مگینت نه‌که‌ن ئه‌وانه‌ی پێشبڕکێ و په‌له‌ ده‌که‌ن له‌ بێ بڕواییدا بێگومان ئه‌وانه‌ هه‌رگیز هیچ زیانێک ناگه‌یه‌نن به‌ خوا ، خوا ده‌یه‌وێت که‌ هیچ به‌شێکیان بۆ دانه‌نێ له‌ ڕۆژی دوایی دا وه‌ بۆ ئه‌وان سزایه‌کی گه‌وره‌ هه‌یه‌.
  به‌ ڕاستی ئه‌وانه‌ی که‌ بێ بڕواییان کڕی( له‌م جیهانه‌دا)  به‌ بڕواو ئیمان هه‌رگیز هیچ جۆره‌ زیانێک ناگه‌یه‌نن به‌ خوا بۆ ئه‌وانه‌ هه‌یه‌ سزایه‌کی به‌ ئێش و ئازار.
  هه‌رگیز واگومان نه‌به‌ن ئه‌وانه‌ی که‌بێ باوه‌ڕن ئه‌و مۆڵه‌ت دانی ئێمه‌ بۆ ئه‌وان چاکه‌ بۆ خۆیان به‌ڕاستی ئێمه‌ مۆڵه‌تی ئه‌وان ئه‌ده‌ین بۆ ئه‌وه‌ی گوناهی زیاتر بکه‌ن. وه‌ بۆ ئه‌وانه‌ هه‌یه‌ سزایه‌کی ڕیسواکه‌ر.
  خوا واز له‌ بڕواداران ناهێنێ له‌سه‌ر ئه‌و باره‌ی که‌ ئێوه‌ی له‌سه‌رن(که‌ جیانه‌ بوونه‌وه‌ی موسوڵمان و دووڕوو وکافره‌) هه‌تا جیا ده‌کاته‌وه‌ پیس له‌ پاک وه‌ خوای گه‌وره‌ ئێوه‌ ئاگادار ناکات به‌سه‌ر نهێنی(غه‌یب) دا به‌ڵام خوا هه‌ڵی ئه‌بژێرێ له‌ فروستاده‌ و نێرراوه‌کانی دا هه‌ر که‌سێکی بوێت جا بڕوای ڕاسته‌قینه‌ بێنن به‌خوا وه‌ به‌ نێرراوه‌کانی وه‌ ئه‌گه‌ر به‌و جۆره‌ بڕوا بێنن و خۆتان بپارێزن ئه‌وه‌ پاداشتێکی زۆر گه‌وره‌تان بۆ هه‌یه‌.
  هه‌رگیز وا گومان نه‌به‌ن ئه‌و که‌سانه‌ی که‌ چروکی ده‌که‌ن به‌وه‌ی که‌ خوا پێ ی به‌خشیون له‌ ڕێزو به‌هره‌ی خۆی که‌ ئه‌و(چروکی)ه‌ چاکتره‌ بۆیان(نه‌خیر وانی یه‌) به‌ڵکو ئه‌وه‌ خراپه‌ بۆیان به‌ زویی ئه‌وه‌ی چروکیان پێ ده‌کرد وه‌ک ته‌وق ده‌کرێته‌ ملیان له‌ پاشه‌ڕۆژدا(ڕۆژی هه‌ستانه‌وه‌) وه‌ هه‌ر بۆ خوایه‌ که‌له‌پوورو میراتی ئاسمانه‌کان و زه‌وی وه‌ خوا ئاگاداره‌ به‌ هه‌رچی که‌ ئێوه‌ ده‌یکه‌ن.
  به‌ڕاستی خوا بیستی وته‌ی ئه‌و(جووله‌ک) انه‌ی که‌ وتیان بێگومان خوا هه‌ژاره‌ و ئێمه‌ ده‌وڵه‌مه‌ندین(چونکه‌ داوای قه‌رزمان لێده‌کات) ئه‌وه‌ی که‌ وتیان ده‌ینوسین(وه‌ ده‌ینوسین) کوشتنی ئه‌وانه‌ بۆ پێغه‌مبه‌ره‌کان به‌ ناڕه‌وا وه‌ (پێیان) ده‌ڵێن بچه‌ژن سزای ئاگری سوتێنه‌ر.
  ئه‌و(سزا سه‌خته‌) به‌هۆی کرده‌وه‌ی(خراپی خۆتانه‌وه‌یه‌) که‌ پێشتان خستووه‌ بێگومان خوا هیچ جۆره‌ سته‌مێک ناکات له‌ به‌نده‌کان.
  ئه‌و(جووله‌کانه‌) ی که‌ وتیان به‌ڕاستی خوا په‌یمانی داوه‌ به‌ ئێمه‌ که‌ بڕوا نه‌هێنین به‌هیچ نێرراوێک هه‌تا قوربانی و خێرێکمان بۆ نه‌هێنێت که‌ ئاگر(بێته‌ خواره‌وه‌و) بیسوتێنێت بڵێ بێگومان هاتن بۆلاتان چه‌ند پێغه‌مبه‌رێک له‌ پێش منه‌وه‌ به‌ به‌ڵگه‌ ڕوونه‌کانه‌وه‌ و به‌ ئه‌و(موعجیزه‌یه‌ی) که‌ وتتان ده‌ی بۆچی ئه‌و(پێغه‌مبه‌ر) انه‌تان کوشت ئه‌گه‌ر ئێوه‌ ڕاست ده‌که‌ن.
  جا ئه‌گه‌ر باوه‌ڕیان پێ نه‌کردی ئه‌وه‌ بێگومان بڕوا نه‌کراوه‌ به‌ پێغه‌مبه‌رانی له‌پێش تۆوه‌ هێناویانه‌ به‌ڵگه‌ ڕوونه‌کان و نامه‌ی ئاسمانی(نامه‌ی په‌ند و ته‌مێ که‌ر) و نامه‌ی ڕوون که‌ره‌وه‌.
  هه‌موو(خاوه‌ن) گیانێک مردن ده‌چێژێت وه‌ به‌ڕاستی به‌ته‌واوی پێتان ده‌درێت پاداشته‌کانتان له‌ ڕۆژی دوایی دا(هه‌ستانه‌وه‌دا) ئینجا هه‌رکه‌س دوورخرێته‌وه‌ له‌ ئاگری دۆزه‌خ و بخرێته‌ به‌هه‌شته‌وه‌ ئه‌وه‌ به‌ڕاستی ئه‌و که‌سه‌ سه‌رکه‌وتووه‌ ژیانی دنیاش هیچ شتێک نی یه‌ بێجگه‌له‌ به‌هره‌و ئاره‌زوویه‌کی فریوده‌ر.
  سوێند بێت بێگومان تاقی ده‌کرێنه‌وه‌ له‌ سامان و دارایی و گیانی خۆتاندا سوێند بێت بێگومان ده‌یبیستن له‌وانه‌ی که‌ نامه‌یان پێدراوه‌ له‌ پێش ئێوه‌، وه‌ له‌وانه‌ی هاوبه‌شیان بۆ خوا داناوه‌(ئازارو) قسه‌ی ناخۆشی زۆر جا ئه‌گه‌ر ئێوه‌ ئارام بگرن و پارێزکار بن ئه‌وه‌ بێگومان ئه‌وه‌ له‌ کاره‌ به‌هێز و گه‌وره‌کانه‌ له‌و کارانه‌یه‌ لێبڕانی ده‌وێ.
  بێنه‌وه‌ بیریان کاتێک که‌ خوا وه‌ری گرت په‌یمان له‌وانه‌ی که‌ نامه‌یان پێ به‌خشرابوو ده‌بێ ئه‌و نامه‌یه‌ ڕوون بکه‌نه‌وه‌ بۆ مه‌ردومان وه‌ نه‌یشارنه‌وه‌ به‌ڵام ئه‌و (په‌یمانه‌) یان فڕێ دایه‌ پشت خۆیانه‌وه‌ و کڕییان به‌و نامه‌یه‌ نرخێکی که‌م ئای چه‌ند خراپه‌ ئه‌وه‌ی کڕییان.
  وه‌ گومان مه‌به‌ ئه‌وانه‌ی که‌ شادمانن به‌وه‌ی که‌ کردیان و پێیان خۆشه‌ که‌ سوپاس بکرێن به‌شتێک که‌ نه‌یان کردووه‌ ئه‌وه‌ هه‌رگیز گومانیان پێ مه‌به‌ به‌ ڕزگاربوو له‌ سزا و بۆ ئه‌وانه‌ هه‌یه‌ سزایه‌کی ئازار ده‌ر.
  هه‌ر بۆ خوایه‌ پادشایه‌تی ئاسمانه‌کان و زه‌وی وه‌ خوا به‌سه‌ر هه‌موو شتێکدا ده‌سه‌ڵات داره‌.
  به‌ڕاستی له‌ دروست کردنی ئاسمانه‌کان و زه‌وی دا و له‌ جیاوازی و گۆڕانی شه‌وو ڕۆژدا چه‌نده‌ها به‌ڵگه‌ هه‌یه‌ بۆ خاوه‌ن ژیری یه‌کان.
  ئه‌وانه‌ی که‌ یادی خوا ده‌که‌ن به‌ پێوه‌و به‌ دانیشتنه‌وه‌ به‌ ڕاکشانه‌وه‌ وه‌ بیر ده‌که‌نه‌وه‌ له‌ دروست کردنی ئاسمانه‌کان و زه‌وی(ئه‌ڵێن) ئه‌ی په‌روه‌ردگارمان ئه‌مه‌(جیهان) ت دروست نه‌کردوه‌ به‌ بێهوده‌ پاک و بێ گه‌ردی بۆتۆ ده‌سا تۆش بمان پارێزه‌ له‌ سزای ئاگری دۆزه‌خ.
  ئه‌ی په‌روه‌ردگارمان هه‌رکه‌س تۆ بیخه‌یته‌ ئاگری دۆزه‌خه‌وه‌ ئه‌وه‌ بێگومان ڕیسوات کردووه‌، وه‌ هیچ پشتیوانێک نی یه‌ بۆ سته‌مکاران.
  ئه‌ی په‌روه‌ردگارمان به‌ڕاستی ئێمه‌ گوێمان له‌ بانگخوازێک بوو بانگی ئه‌کرد بۆ بڕوا هێنان(ده‌ی وت) بڕوا بێنن به‌ په‌روه‌ردگارتان ده‌ست به‌جێ بڕوامان هێنا ئه‌ی په‌روه‌ردگارمان ده‌ی له‌ گوناهه‌کانمان خۆش ببه‌ و بسڕه‌وه‌ لێمان خراپه‌کانمان و بمان مرێنه‌ له‌گه‌ڵ چاکاندا.
  ئه‌ی په‌روه‌ردگارمان پێمان ببه‌خشه‌(له‌ پاش مردن) ئه‌وه‌ی به‌ڵێنت پێداین له‌سه‌ر زوبانی پێغه‌مبه‌ره‌کانت و ڕیسوامان مه‌که‌ له‌ ڕۆژی دوایی دا(هه‌ستانه‌وه‌) بێگومان تۆ به‌ڵێن ناشکێنیت.
  ئینجا په‌روه‌ردگاریان وه‌ڵامی(نزاکانی) دانه‌وه‌ (فه‌رمووی) بێگومان من زایه‌ ناکه‌م کرده‌وه‌ی (هیچ) خاوه‌ن کرده‌وه‌یه‌ک له‌ ئێوه‌ له‌ نێر یان مێ هه‌ندێکتان له‌ هه‌ندێکی ترتان بوون جا ئه‌وانه‌ی که‌ کۆچیان کرد و ده‌رکران له‌ جێ و شوێنی خۆیان و ئه‌شکه‌نجه‌و ئازار دران له‌ ڕێ ی مندا و جه‌نگیان کرد و کوژران سوێند به‌خوا ده‌سڕمه‌وه‌ لێیان خراپه‌کانیان وه‌ بێگومان ده‌یان خه‌مه‌ به‌هه‌شتانێکه‌وه‌ که‌ ڕووباره‌کان دێن و ده‌چن به‌ژێریاندا ئه‌مه‌ پاداشت دانه‌وه‌یه‌که‌ له‌ لای خواوه‌، وه‌ لای خوایه‌ جوانترین(چاکترین) پاداشت.
  له‌ خشته‌ت نه‌بات(فریوت نه‌دا) هاتووچۆی ئه‌وانه‌ی بێ بڕوان(به‌خۆشی و ئاسووده‌یی یه‌وه‌) له‌ وڵاتدا.
  ئه‌و ئاسووده‌ییه‌ی ئه‌وان خۆشی یه‌کی که‌مه‌ پاشان جێ و شوێنیان دۆزه‌خه‌ ئای چ شوێنێکی به‌ده‌.
  به‌ڵام ئه‌وانه‌ی له‌ په‌روه‌ردگاریان ده‌ترسن بۆیان هه‌یه‌ به‌هه‌شتانێک که‌ ڕووباره‌کان دێن و ده‌چن به‌ژێریاندا تیایدا ده‌مێننه‌وه‌ به‌ هه‌میشه‌یی ئاماده‌ کراوه‌ له‌ لایه‌ن خواوه‌، وه‌ ئه‌وه‌ی که‌ لای خوایه‌ چاکتره‌ بۆ پیاو چاکان.
  بێگومان له‌ناو نامه‌ داره‌کاندا هه‌یه‌ که‌سانێک که‌ بڕوا ده‌هێنن به‌خوا و ئه‌و نامه‌یه‌ی که‌ نێرراوه‌ته‌ خواره‌وه‌ بۆ ئێوه‌، وه‌ به‌و نامه‌ی که‌ نێرراوه‌ته‌ خواره‌وه‌ بۆ خۆیان مل که‌چن بۆ خوا به‌ڵگه‌کانی خوا نافرۆشن به‌ نرخێکی که‌م ئه‌و نامه‌ دارانه‌ بۆیان هه‌یه‌ پاداشتی خۆیان له‌ لای په‌روه‌ردگاریانه‌وه‌ بێگومان خوا لێپرسینه‌وه‌ی خێرایه‌.
  ئه‌ی ئه‌وانه‌ی که‌ بڕواتان هێناوه‌ خۆ گربن و(له‌ خۆگری دوژمن) خۆگرتر بن و له‌ سه‌نگه‌ردا ئێشک بگرن و له‌ خوا بترسن بۆ ئه‌وه‌ی ڕزگار بن.
  ئه‌ی خه‌ڵکینه‌ خۆتان بپارێزن له‌(سزای) په‌روه‌ردگارتان ئه‌وه‌ی که‌ دروستی کردوون له‌یه‌ک که‌سه‌وه‌(که‌ ئاده‌مه‌) وه‌ هه‌ر له‌ ئه‌ویش هاوسه‌ره‌که‌ی درووست کردووه‌ و بڵاوی کردۆته‌وه‌ له‌و دووانه‌ پیاوانی زۆر هه‌روه‌ها ئافره‌تان خۆتان بپارێزن له‌و خوایه‌ی که‌ به‌ناوی ئه‌وه‌وه‌ داوا ده‌که‌ن له‌ یه‌کتر وه‌(خۆتان بپارێزن له‌ بچڕاندنی) خزمایه‌تی به‌ڕاستی خوا هه‌میشه‌ چاودێره‌ به‌سه‌رتانه‌وه‌.
  بیده‌نه‌وه‌ به‌ هه‌تیوان(دوای باڵغ بونیان) ماڵ و سامانیان وه‌ پیس(له‌ ماڵی خۆتان) مه‌گۆڕنه‌وه‌ به‌ پاک(له‌ ماڵی ئه‌وان) وه‌ ماڵه‌کانیان مه‌خۆن له‌گه‌ڵ ماڵه‌کانی خۆتان بێگومان ئه‌و خواردنه‌ گوناهێکی گه‌وره‌یه‌.
  وه‌ ئه‌گه‌ر ترسان دادپه‌روه‌ر نه‌بن له‌(ماره‌یی) ئه‌و ئافره‌ته‌ بێ باوکانه‌دا(ماره‌یان مه‌که‌ن) ئه‌وه‌ ماره‌ بکه‌ن له‌و ئافره‌تانه‌ی حه‌ڵاڵن بۆتان دوو دوو یا سیان سیان یا چوار چوار جا ئه‌گه‌ر ترسان دا‌دگه‌ر نه‌بن ئه‌وه‌ یه‌ک ئافره‌ت(ماره‌ بکه‌ن له‌ ئازادان) یان ئه‌و که‌نیزه‌کانه‌ی که‌ موڵکتانن ئه‌وه‌ نزیکتره‌ که‌ سته‌م نه‌که‌ن یا هه‌ژار نه‌که‌ون.
  بیده‌ن به‌ ئافره‌تان(نه‌ک که‌س وکاریان) ماره‌ییه‌کانیان وه‌ک به‌خشین نه‌ک وه‌ک کرێ ئینجا ئه‌گه‌ر به‌ دڵ پێیان خۆش بوو به‌خشینی شتێک له‌و(ماره‌یی یه‌) به‌ ئێوه‌ ئه‌وه‌ ئێوه‌ بیخۆن به‌ خۆشی و حه‌ڵاڵی نۆشی گیانتان بێ.
  مه‌یده‌نه‌ گێل وکه‌م عه‌قڵه‌کان ماڵه‌کانتان له‌ حاڵه‌تێکدا خوا ئه‌و(ماڵانه‌) ی بۆ کردوون به‌هۆی ڕاوه‌ستانی ژیانتان (وه‌ بێ عه‌قڵه‌کان) ڕۆزی و خۆراکیان بده‌نێ له‌و ماڵه‌و پۆشاکیان بۆ  بکه‌ن و گفتوگۆیان له‌گه‌ڵ بکه‌ن به‌ گفتوگۆیه‌کی باش.
  هه‌تیوان تاقی بکه‌نه‌وه‌ هه‌ر کاتێک گه‌یشتنه‌(ته‌مه‌نی) ژن هێنان و شووکردن ئینجا ئه‌گه‌ر هه‌ستان کرد له‌واندا ژیری(و پێگه‌یشتن) ئه‌وه‌ سامان و ماڵه‌کانیان پێ بده‌نه‌وه‌ ماڵه‌کانیان مه‌خۆن به‌ زیاده‌ڕه‌وی و به‌په‌له‌ نه‌وه‌ک گه‌وره‌ ببن (و لێتان وه‌رگرنه‌وه‌) وه‌ هه‌ر که‌س له‌سه‌رپه‌رشتیاری هه‌تیوان ده‌وڵه‌مه‌ند بوو با خۆی بگرێته‌وه‌ له‌(خواردنی ماڵیان) وه‌ هه‌ر که‌س له‌وان هه‌ژار بوو با(لێ ی) بخوات به‌ ئه‌ندازه‌ی پێویست ئینجا هه‌ر کات ماڵی هه‌تیوه‌کانتان دایه‌وه‌ پێیان ئه‌وه‌ شایه‌تیان له‌سه‌ر بگرن به‌سه‌ خوا بۆ لێپرسینه‌وه‌و(به‌سه‌رتان)ه‌وه‌.
  بۆ پیاوان هه‌یه‌ به‌شێک له‌ ئه‌و(میراته‌ی) به‌جێ ی دێڵن دایک و باوک و خزمه‌ نزیکه‌کان وه‌ بۆ ئافره‌تانیش هه‌یه‌ به‌شێک له‌ ئه‌و(میراته‌ی) به‌جێ ی دێڵن دایک و باوک و خزمه‌ نزیکه‌کان له‌ ئه‌وه‌ی(به‌جێ ی دێڵن) که‌م بێت یان زۆر به‌به‌شێکی بڕیار دراو.
  جا ئه‌گه‌ر کاتی دابه‌ش کردنی(که‌له‌پوره‌که‌) ئاماده‌بوون خزمه‌ نزیکه‌کان(که‌ میرات ناگرن له‌ مردوو) و هه‌تیوو و هه‌ژاره‌(بێگانه‌) کان ئه‌و له‌و که‌له‌پووره‌ به‌شیان بده‌ن(ئه‌م به‌ش دانه‌ سوننه‌ته‌ نه‌ک واجب) وه‌ قسه‌یان له‌گه‌ڵ بکه‌ن به‌ قسه‌کردنێکی جوان و چاک.
  ئه‌وانه‌ی سه‌رپه‌رشتیارن با بترسن ئه‌گه‌ر به‌جێ ی بهێڵن له‌پاش خۆیانه‌وه‌ (پاش مردن) منداڵانی لاواز(بچوک) ده‌ترسن لێیان(بفه‌وتێن) ده‌با له‌خوا بترسن و قسه‌ی ڕاست و ڕه‌وا بکه‌ن.
  به‌ڕاستی ئه‌و که‌سانه‌ی که‌ ماڵی هه‌تیوه‌کان ده‌خۆن به‌سته‌م و ناڕه‌وا به‌ڕاستی ئه‌وانه‌ به‌س له‌ سکی خۆیان ئاگر ده‌خۆن وه‌ له‌مه‌وپاش ده‌چنه‌ ئاگرێکی به‌تین و هه‌ڵگیرساوه‌وه‌.
  خوا ئامۆژگاریتان ده‌کات ده‌رباره‌ی(که‌له‌پوری) ڕۆڵه‌کانتان بۆ نێرێک هه‌یه‌ (له‌ میرات) به‌ وێنه‌ی به‌شی دوو مێ خۆ ئه‌گه‌ر(منداڵه‌کانتان) ته‌نها ئافره‌ت بوون (دووان و) زیاد له‌دووان ئه‌وا بۆیان هه‌یه‌ دوو به‌ش له‌ سێ به‌شی ئه‌وه‌ی مردووه‌که‌ به‌جێ ی هێشتوه‌ به‌ڵام ئه‌گه‌ر یه‌ک ئافره‌ت بوو ئه‌وه‌ نیوه‌ی (میراته‌که‌ی) بۆ هه‌یه‌ وه‌ بۆ هه‌ر کام له‌ دایک و باوکی مردووه‌که‌ هه‌یه‌ شه‌ش یه‌ک له‌وه‌ی که‌ به‌جێ ی هێشتوه‌ ئه‌گه‌ر مردووه‌که‌ منداڵی هه‌بوو به‌ڵام ئه‌گه‌ر مردوه‌که‌ منداڵی نه‌بوو، و دایک و باوکی میرات گری بوون ئه‌وه‌ سێ یه‌ک بۆ دایکه‌که‌یه‌تی له‌پاش ده‌رکردنی وه‌سیه‌تێک وه‌سێتی پێ کرابێ (له‌ لایه‌ن مردووه‌که‌وه‌) یان دانه‌وه‌ی قه‌رزێک (که‌ له‌سه‌ری بێت) باوکه‌کانتان و کوڕه‌کانتان نازانن کامه‌یان به‌سوود ترن بۆتان ئه‌و دابه‌ش کردنه‌ له‌ لایه‌ن خواوه‌ پێویست کراوه‌ به‌ڕاستی خوا هه‌میشه‌ زانای دانایه‌.
  بۆ ئێوه‌ هه‌یه‌ نیوه‌ی ئه‌و(میراته‌ی) که‌ ژنه‌کانتان به‌جێ یان هێشتووه‌ ئه‌گه‌ر ئه‌و ژنانه‌ منداڵیان نه‌بوو، جا ئه‌گه‌ر منداڵیان هه‌بوو بۆ ئێوه‌ هه‌یه‌ چوار یه‌ک له‌وه‌ی(ژنه‌کانتان) به‌جێ یان هێشتووه‌ له‌پاش(ده‌رکردنی) وه‌سیه‌تێک که‌ کردبێتیان یان قه‌رزێک (که‌ له‌سه‌ریان بێت) بۆ(ژنه‌کانتان) هه‌یه‌ چوار یه‌ک له‌وه‌ی به‌جێتان هێشتووه‌ ئه‌گه‌ر ئێوه‌ منداڵتان نه‌بوو جا ئه‌گه‌ر منداڵتان هه‌بوو ئه‌وه‌ بۆ ئه‌وان هه‌یه‌ هه‌شت یه‌ک له‌وه‌ی به‌جێتان هێشتووه‌ له‌پاش(ده‌رکردنی) وه‌سیه‌تێک که‌ کردبێتتان یان دانه‌وه‌ی قه‌رزێک(که‌ له‌سه‌رتان بێت) وه‌ ئه‌گه‌ر پیاوێک یان ئافره‌تێک که‌ میراتی لێ ئه‌گیرا (مردبوو) نه‌ باوانی هه‌بوو نه‌ منداڵ وه‌ ته‌نها برایه‌ک یان خۆشکێکی(له‌ دایکه‌وه‌) هه‌بوو ئه‌وه‌ بۆ هه‌ر یه‌ک له‌و دووانه‌ هه‌یه‌ شه‌ش یه‌ک به‌ڵام ئه‌گه‌ر ئه‌وان زیاتر بوون له‌ برایه‌ک یان خۆشکێک(ی دایکی) ئه‌و کاته‌ ئه‌وانه‌ هه‌موویان هاوبه‌شن له‌ سێ یه‌ک(ی میراته‌که‌) دا له‌پاش (ده‌رکردنی) وه‌سیه‌تێک که‌ کرابێت یان قه‌رزێک که‌(وه‌سێته‌که‌ یا قه‌رزه‌که‌ بۆ میراتگران) بێ زیان بێ ئه‌مه‌ بڕیاره‌ له‌ لایه‌ن خواوه‌ خواش زانای له‌سه‌ر خۆیه‌.
  ئه‌و(یاسایانه‌) سنوره‌کانی خودان هه‌ر که‌سێک گوێڕایه‌ڵی خواو پێغه‌مبه‌ره‌که‌ی بێت(خوا) ده‌یخاته‌ ناو به‌هه‌شتانێک که‌ ڕووباره‌کان دێن و ده‌چن به‌ژێریاندا تیایدا ده‌مێننه‌وه‌ به‌هه‌میشه‌یی وه‌ ئه‌وه‌یه‌ سه‌رکه‌وتنی زۆر گه‌وره‌.
  هه‌رکه‌سێکیش سه‌رپێچی خواو پێغه‌مبه‌ره‌که‌ی بکات و سنوره‌کانی(خوا) ببه‌زێنێت ده‌یخاته‌ ئاگرێکه‌وه‌ هه‌میشه‌ ده‌مێنێته‌وه‌ تیایدا وه‌ سزایه‌کی ڕیسواکه‌ری بۆ هه‌یه‌.
  ئه‌وانه‌ی که‌ کاری زۆر پیس و ناشرین(زینا) ده‌که‌ن له‌ ئافره‌تان(ی بڕوادار) تان ئه‌وه‌ چوار شایه‌ت له‌ خۆتان له‌سه‌ریان بگرن ئینجا ئه‌گه‌ر شایه‌تییان دا ئه‌وه‌ ئه‌و(ژنه‌ زیناکار) انه‌ به‌ند بکه‌ن له‌ ماڵه‌کانتاندا هه‌تا(فریشته‌ی) مه‌رگ گیانیان ده‌کێشێت یان خوا ڕێگایه‌ک (ی ڕزگار بوون) یان بۆ دائه‌نه‌ێ.
  وه‌ ئه‌و دووانه‌ی(کوڕو کچه‌ی) ئه‌و کاره‌ پیسه‌ (زینا) ده‌که‌ن له‌ ئێوه‌ ئه‌وه‌ ئازاریان بده‌ن جا ئه‌گه‌ر گه‌ڕانه‌وه‌و ته‌وبه‌یان لێکرد وه‌ چاک بوون ئه‌وا وازیان لێ بێنن چونکه‌ به‌ڕاستی خوا هه‌میشه‌ لێ بوورده‌ی میهره‌بانه‌.
  بێگومان وه‌رگرتنی ته‌وبه‌ لای خوا ته‌نها بۆ ئه‌وانه‌یه‌ که‌ گوناه ده‌که‌ن به‌ نه‌فامی پاشان په‌شیمان ده‌بنه‌وه‌ به‌ زوویی(پێش مردن) ئا ئه‌وانه‌ خوا گه‌ڕانه‌وه‌یان لێ وه‌رده‌گرێت خواش هه‌میشه‌ زانای دانایه‌.
  په‌شیمانی(وه‌رگرتن) نی یه‌ بۆ ئه‌وانه‌ی تاوانی زۆر ده‌که‌ن هه‌تا کاتی سه‌ره‌ مه‌رگی یه‌کێکیان دێ ده‌ڵێت: به‌ڕاستی من ئێستا ته‌وبه‌م کرد وه‌ بۆ ئه‌وانه‌ش نی یه‌ که‌ ده‌مرن به‌ بێ بڕوایی ئه‌وانه‌ی(باسکران) ئاماده‌مان کردووه‌ بۆیان سزایه‌کی ئازار ده‌ر.
  ئه‌ی ئه‌وانه‌ی که‌ بڕواتان هێناوه‌ حه‌ڵاڵ نی یه‌ بۆتان که‌ ئافره‌تان به‌ زۆر(به‌ ناچاری) به‌ میراتی به‌رن(بۆ خۆتان) وه‌ به‌رگری شوکردنیان لێ مه‌که‌ن بۆ ئه‌وه‌ی هه‌ندێ له‌و(ماره‌یی یه‌ی) که‌ پێتان داون بیبه‌ن (بۆ خۆ تان) مه‌گه‌ر کاتێ که‌ کرده‌وه‌یه‌کی زۆر ناشرین(زینا) به‌ ئاشکرا بکه‌ن وه‌ ڕه‌فتاریان له‌گه‌ڵ بکه‌ن به‌چاکی(و ژیانیان له‌گه‌ڵ ببه‌نه‌ سه‌ر) جا ئه‌گه‌ر حه‌زتان لێیان نه‌بوو(طه‌ڵاقیان مه‌ده‌ن) چونکه‌ له‌وانه‌یه‌ ئێوه‌ حه‌ز نه‌که‌ن له‌ شتێک و خوا له‌ودا دای نابێ چاکه‌یه‌کی زۆر.
  ئه‌گه‌ر ویستتان گۆڕینی ژنێک له‌ شوێن ژنێک(که‌ حه‌زی لێ ناکه‌ن) و دابێتتان به‌ یه‌کێکیان ماڵێکی زۆر(به‌ ماره‌یی) ئه‌وه‌ مه‌ی سه‌ننه‌وه‌ لێ ی هیچ شتێک(له‌و ماڵه‌ زۆره‌) ئایا ئه‌و(ماره‌یی یه‌) یان لێ ئه‌سه‌ننه‌وه‌ به‌ بوختان کردن و تاوانێکی ئاشکرا(به‌رامبه‌ری ئافره‌ت) ه‌که‌.
  جا چۆنی وه‌ری ده‌گرنه‌وه‌ ؟ له‌ کاتێکدا چونه‌ته‌ لای یه‌کتری(تێکه‌ڵاوی ژن و مێردایه‌تیتان له‌گه‌ڵ یه‌ک کردووه‌) وه‌ ئه‌و ئافره‌تانه‌ وه‌ریان گرتووه‌ لێتان په‌یمانێکی پته‌ و به‌هێز (که‌وا به‌ستنی نیکاح) ه‌.
  پیاوه‌کان ماره‌ مه‌که‌ن ئه‌و ئافره‌تانه‌ی که‌ باوکه‌کانتان ماره‌یان کردوون مه‌گه‌ر ئه‌وه‌ی پێش له‌م(حه‌رام کردنه‌) کرابێت به‌ڕاستی ئه‌و ماره‌کردنه‌ کرده‌وه‌یه‌کی زۆر پیس و چه‌په‌ڵه‌ زۆر بێزراو و ڕێبازێکی زۆر خراپ و به‌ده‌ که‌ گیراوه‌ته‌ به‌ر.
  قه‌ده‌غه‌ کراوه‌ له‌سه‌رتان (ماره‌کردنی) دایکانتان و کچه‌کانتان و خوشکه‌کانتان و پوره‌کانتان(که‌ خوشکی باوکتانن) و پوره‌کانتان(که‌ خوشکی دایکتانن) و کچانی برا و کچانی خوشك ئه‌و دایکانه‌تان که‌ شیریان پێ داوون و خوشکه‌کانتان له‌ شیره‌وه‌ و دایکی ژنه‌کانتان(خه‌سوو) و کچانی ژنانتان که‌ له‌ مێردی تریان بن ئه‌وانه‌ی که‌ له‌ ماڵی ئێوه‌دا ده‌ژین له‌و ژنانه‌تانن که‌ چوونه‌ته‌ لایان جا ئه‌گه‌ر نه‌چووبونه‌ لایان (دایکی کۆڵه‌ به‌سه‌کان) ئه‌وه‌ هیچ گوناهێکتان له‌سه‌ر نی یه‌(له‌ ماره‌ کردنی کچه‌کانیاندا) وه‌ (حه‌رامه‌ بۆتان) هاوسه‌ری کوڕه‌کانتان(بووك) ئه‌وانه‌ی که‌ له‌ پشتی خۆتانن وه‌ (قه‌ده‌غه‌ کراوه‌ له‌سه‌رتان) کۆکردنه‌وه‌تان له‌ نێوان دوو خوشك(له‌ ماره‌ کردندا) مه‌گه‌ر ئه‌وه‌ی پێش ئه‌م(حوکمه‌ له‌ نه‌فامی دا) کرابێ بێگومان خوا هه‌میشه‌ لێبورده‌ی میهره‌بانه‌.
  هه‌روه‌ها حه‌رام کراوه‌ لێتان ئه‌وانه‌ی که‌ مێردیان هه‌یه‌ له‌ ئافره‌تان جگه‌ له‌وانه‌ی که‌ بوونه‌ته‌ موڵکتان(که‌نیزه‌ك) ، (ئه‌و حوکمانه‌ باسکران) پێویست کراوو نوسراوی خوایه‌ له‌ سه‌رتان وه‌ بۆتان حه‌ڵال کراوه‌ بێجگه‌ له‌وانه‌(که‌ باسکران هه‌مووی حه‌ڵاڵه‌ بۆتان تا چوار) که‌ به‌ماڵه‌کانتان خوازبێنی(ئافره‌تان) بکه‌ن (به‌ مه‌رجێ) که‌ داوێن پاك بن و داوێن پیس نه‌بن جا ئه‌وه‌ی که‌ له‌زه‌تتان لێ وه‌رگرت له‌و ئافره‌تانه‌(ی حه‌ڵاڵن) ئه‌وا ماره‌یی یه‌که‌یان پێ بده‌ن که‌ فه‌رزکراوه‌ له‌سه‌رتان،  تاوانتان له‌سه‌ر نی یه‌ له‌وه‌ی که‌ له‌سه‌ری پێك هاتن (له‌گه‌ڵ ژنه‌کانتان دا له‌ که‌مکردنه‌وه‌ی ماره‌یی) له‌ پاش دیاری کردنی ماره‌یی به‌ڕاستی خودا هه‌میشه‌ زانای کاردروسته‌.
  وه‌ ئه‌وه‌ی له‌ ئێوه‌ نه‌یتوانی له‌به‌ر هه‌ژاری که‌ ئافره‌تانی ئازادی ئیماندار ماره‌ بکات ئه‌وه‌ با له‌وانه‌ ماره‌ بکات که‌ بوونه‌ته‌ موڵکتان له‌ که‌نیزه‌که‌ ئیمانداره‌کانتان وه‌ خوا زاناتره‌ به‌ باوه‌ڕه‌که‌تان هه‌ندێکتان له‌ هه‌ندێکی ترتان(هه‌مووتان نه‌وه‌ی ئاده‌من) له‌به‌ر ئه‌وه‌ ماره‌یان بکه‌ن به‌ ڕه‌زامه‌ندی خاوه‌نه‌کانیان و ماره‌یی یه‌که‌یان پێ بده‌ن به‌شیوازێکی چاك له‌ کاتێکدا ئه‌و که‌نیزه‌کانه‌ پاك داوێن بن، داوێن پیس(و زیناکاری به‌ ئاشکرا) نه‌بن و دۆستیان نه‌بێ(به‌ نهێنی بۆ زینا کردن) جا ئه‌گه‌ر ئه‌و(که‌نیزه‌کانه‌) شوویان کرد پاشان خراپه‌یه‌کی ئاشکرایان کرد(زینا) ئه‌وه‌ نیوه‌ی سزای ئافره‌ته‌ ئازاده‌کانیان له‌سه‌ره‌(لێیان درێ که‌ په‌نجا جه‌ڵده‌) ئه‌و(ماره‌کردنی که‌نیزه‌که‌) بۆ که‌سێکه‌ له‌ ئێوه‌ له‌ تاوان کردن(زینا) بترسێ به‌ڵام ئه‌گه‌ر ئارام بگرن(و که‌نیزه‌ك ماره‌ نه‌که‌ن) چاکتر بۆتان خوا لێبورده‌ی به‌به‌زه‌یی یه‌.
  خوا ده‌یه‌وێت بۆتان ڕوون بکاته‌وه‌ وه‌ ڕێنموونیتان بکات بۆ ڕێ و شوێنی ئه‌وانه‌ی له‌ پێش ئێوه‌وه‌ بوون(له‌ خوا ناسان) و لێتان خۆش ببێت وه‌ خوا زانای کاردروسته‌.
  وه‌ خوا ده‌یه‌وێت که‌ لێتان ببورێت به‌ڵام ئه‌یانه‌وێ ئه‌وانه‌ش که‌ شوێن ئاره‌زووات که‌وتوون که‌ لاتان بده‌ن به‌ لادانێکی گه‌وره‌.
  خوا ده‌یه‌وێت که‌ ئه‌رکتان له‌سه‌ر سووك بکات چونکه‌ ئاده‌می به‌ لاواز دروست کراوه‌.
  ئه‌ی ئه‌وانه‌ی باوه‌ڕتان هێناوه‌ سامانی یه‌کتری مه‌خۆن له‌نێوانتاندا به‌ ناڕه‌وا مه‌گه‌ر بازرگانی یه‌ك بێت به‌ڕه‌زامه‌ندی له‌ نێوان خۆتان دا وه‌ خۆتان مه‌کوژن(یان خۆتان مه‌فه‌وتێنن به‌ تاوان) به‌ڕاستی خوا هه‌میشه‌ به‌به‌زه‌یی یه‌ پێتان.
  وه‌ هه‌رکه‌سێک ئه‌وه‌ بکات(واته‌ یه‌کێك بکوژێت) به‌ده‌ست درێژی و سته‌م ئه‌و له‌مه‌ودوا ده‌یخه‌ینه‌ ناو ئاگره‌وه‌ وه‌ ئه‌وه‌ش هه‌میشه‌ بۆ خوا ئاسانه‌.
  ئه‌گه‌ر دوور بکه‌ونه‌وه‌ له‌و تاوانه‌ گه‌ورانه‌ی که‌ لێتان قه‌ده‌غه‌ کراوه‌ ئه‌وه‌ تاوانه‌ بچووکه‌کانتان بۆ ده‌پۆشین وه‌ ده‌تانخه‌ینه‌ شوێنێکی چاک و ڕێزداره‌وه‌.
  وه‌ ئاوات مه‌خوازن بۆ ئه‌و پله‌یه‌ی که‌ خوا باوی هه‌ندێکتانی داوه‌ به‌سه‌ر هه‌ندێکی ترتاندا بۆ پیاوان به‌ش هه‌یه‌ له‌وه‌ی به‌ده‌ستی ئه‌هێنن وه‌ بۆ ئافره‌تانیش به‌ش هه‌یه‌ له‌وه‌ی به‌ده‌ستی ئه‌هێنن وه‌ داوا له‌خوا بکه‌ن له‌ به‌هره‌و به‌خششی خۆی به‌ڕاستی خوا هه‌میشه‌ به‌ هه‌موو شتێك زانایه‌.
  وه‌ دامان ناوه‌ بۆ هه‌موو(مردوویه‌ك یان میراتێك) چه‌ند میرات گرێك(که‌ به‌شێ ئه‌گرن) له‌وه‌ی که‌ دایك و باوك و خزمانیان به‌جێ یان هێشتووه‌ وه‌ ئه‌وانه‌ش که‌ په‌یمانتان له‌گه‌ڵ گرێ داون(که‌ میرات له‌ یه‌کتربه‌رن) ئه‌وه‌ به‌شی خۆیانیان بده‌نێ به‌ڕاستی خوا هه‌میشه‌ به‌سه‌ر هه‌موو شتێکدا ئاگادارو چاودێره‌.
  پیاوان سه‌رپه‌رشتیارن(کاربه‌ده‌ستن) به‌سه‌ر ئافره‌تانه‌وه‌ به‌هۆی ئه‌وه‌وه‌ خوا باوی هه‌ندێکیانی داوه‌ به‌سه‌ر هه‌ندێکیاندا هه‌روه‌ها به‌هۆی ئه‌وه‌ی که‌(پیاوان) له‌ سامانه‌کانیان خه‌رج ده‌که‌ن جا ئافره‌ته‌ چاکه‌کان(ئه‌وانه‌ن) گوێڕایه‌ڵانی به‌رده‌وام(بۆ خواو پاشان مێرده‌کانیان) پارێزه‌رانی(داوێنی خۆیان و سامانی مێرده‌کانیانن) که‌ مێرده‌کانیان له‌ ماڵه‌وه‌ نه‌بن به‌هۆی ئه‌وه‌ی خوا فه‌رمانی پاراستنی داوه‌ وه‌ ئه‌و ئافره‌تانه‌ش که‌ ئێوه‌ ده‌ترسن سه‌رپێچیتان بکه‌ن ئه‌وه‌ ئامۆژگاریان بکه‌ن و جێگه‌یان لێ جیابکه‌نه‌وه‌(و له‌گه‌ڵیان مه‌خه‌ون) و لێیان بده‌ن(لێدانێک که‌ له‌شی عه‌یب دار نه‌کات) جا ئه‌گه‌ر گوێڕایه‌ڵیان کردن ئه‌وه‌ ئیتر هیچ ڕێگه‌یه‌ك له‌ دژیان مه‌گرنه‌به‌ر به‌ڕاستی خوا هه‌میشه‌ به‌رز و بڵندی گه‌وره‌یه‌.
  وه‌ ئه‌گه‌ر ترسان له‌ تێکچونی نێوان(ژن و مێرد) ئه‌وه‌ ناوبژیوانێك بنێرن له‌ خزمی پیاوه‌که‌ و ناوبژیوانێك له‌ خزمی ئافره‌ته‌که‌ ئه‌گه‌ر(دوو ناوبژیوانه‌که‌) ئاشتییان بوێ خوا نێوان ژن و مێرده‌که‌ چاك ده‌کاته‌وه‌ به‌ڕاستی خوا هه‌میشه‌ زانای ئاگاداره‌.
  به‌س خوا بپه‌رستن، و هیچ شتێك مه‌که‌ن به‌هاوبه‌شی هه‌روه‌ها له‌گه‌ڵ دایك و باوکتاندا چاك بن وه‌ له‌گه‌ڵ خزم و نزیکان و هه‌تیوان و هه‌ژاران و هاوسێی خزم و هاوسێی بێگانه‌ یا دوور و هاوڕێی هه‌میشه‌یی یا هاوڕێی سه‌فه‌ر و ڕێبوار و ئه‌وانه‌ی بوون به‌ موڵکتان(چاك بن له‌گه‌ڵیاندا) به‌ڕاستی خوا خۆشی ناوێت ئه‌و که‌سه‌ی که‌ خۆ به‌زل زان و شانازی که‌ر بێ.
  ئه‌وانه‌ی که‌ چرووکن فه‌رمانیش ده‌که‌ن به‌ خه‌ڵکی به‌چرووکی وه‌ ده‌یشارنه‌وه‌ ئه‌وه‌ی خوا پێ ی به‌خشیوون له‌ به‌خششی خۆی وه‌ ئاماده‌مان کردوه‌ بۆ بێ باوه‌ڕان سزایه‌کی ڕیسواکه‌ر.
  وه‌ ئه‌وانه‌ی ماڵه‌کانیان ده‌به‌خشن له‌به‌ر ڕوپامایی خه‌ڵکی باوه‌ڕیش ناهێنن نه‌ به‌خوا و نه‌ به‌ڕۆژی دوایی وه‌ هه‌ر که‌س شه‌یتان هاوڕێی بێت ئه‌وه‌(شه‌یتان) هاوڕێیه‌کی زۆر خراپه‌.
  وه‌ ئه‌وانه‌ چ زیانێکیان ده‌که‌وته‌ سه‌ر؟ ئه‌گه‌ر باوه‌ڕیان بهێنایه‌ به‌خوا وه‌ به‌ڕۆژی دوایی وه‌ بیان به‌خشی یایه‌ له‌وه‌ی که‌ خوا پێ ی به‌خشیبوون وه‌ خوا هه‌میشه‌ زانایه‌ پێیان.
  به‌ڕاستی خوا قورسایی گه‌ردیله‌یه‌ك سته‌م ناکات وه‌ ئه‌گه‌ر چاکه‌یه‌ك هه‌بێت(خودا) چه‌ندانه‌ی ده‌کاته‌وه‌ و ده‌یبه‌خشێت له‌ لایه‌ن خۆیه‌وه‌ پاداشتێکی گه‌وره‌.
  ئینجا(حاڵی کافران) چۆن بێت کاتێک هێنامان له‌ هه‌موو ئومه‌تێکدا شایه‌تێك(که‌ پێغه‌مبه‌ره‌که‌یانه‌) تۆیشمان هێنا(ئه‌ی موحه‌ممه‌د(صلی الله‌ علیه‌ وسلم)) به‌شایه‌ت به‌سه‌ر ئائه‌وانه‌وه‌.
  له‌و ڕۆژه‌دا ئاوات ده‌خوازن ئه‌وانه‌ی کافر بوون و سه‌رپێچی پێغه‌مبه‌ریان کرد که‌ زه‌وی یان به‌سه‌ردا ته‌خت بکرێ(واته‌ بخرێنه‌ ژێر زه‌وی و نه‌هێنرێنه‌ ده‌ره‌وه‌) وه‌(له‌و ڕۆژه‌دا) هیچ قسه‌و باسێك له‌خوا ناشارنه‌وه‌.
  ئه‌ی که‌سانێ که‌ بڕواتان هێناوه‌ نزیکی نوێژ مه‌بنه‌وه‌ کاتێك ئێوه‌ سه‌رخۆش بن هه‌تا بزانن چی ده‌ڵێن وه‌ هه‌روه‌ها نزیکی(جێگای) نوێژ مه‌بنه‌وه‌ له‌ کاتێکدا له‌شتان گرانه‌ مه‌گه‌ر تێپه‌ڕبن (به‌ مزگه‌وت دا) هه‌تا خۆتان ده‌شۆن وه‌ ئه‌گه‌ر ئێوه‌ نه‌خۆش بوون یان له‌سه‌فه‌ردا بوون یان که‌سێك له‌ ئێوه‌ هاته‌وه‌ له‌ شوێنی ده‌ست به‌ئاو گه‌یاندنه‌وه‌ یان جووت بوون له‌گه‌ڵ خێزانه‌کانتاندا(یا له‌یه‌ك که‌وتن له‌گه‌ڵ ئافره‌تانی نامه‌حره‌مدا) ئینجا ئاوتان ده‌ست نه‌که‌وت ئه‌وه‌ به‌ خۆڵێکی پاك ته‌یه‌موم بکه‌ن جا به‌و تۆزو خۆڵه‌ ڕووخسار و ده‌سته‌کانتان ته‌یه‌موم بکه‌ن به‌ڕاستی خوا هه‌میشه‌ سڕه‌ره‌وه‌ی تاوانه‌ و لێبوورده‌یه‌.
  ئایا سه‌یری ئه‌وانه‌ت نه‌کردووه‌ که‌ به‌شێك له‌ نامه‌که‌یان پێ دراوه‌(که‌ ته‌وراته‌) گومڕایی هه‌ڵده‌بژێرن(ده‌کڕن) وه‌ ده‌یانه‌وێت ئێوه‌ش له‌ ڕێبازی ڕاست گومڕاببن.
  وه‌ ته‌نها خوا چاك ئاگاداره‌ به‌ دوژمنه‌کانتان وه‌ ته‌نها خوا به‌سه‌ دۆست بێت ته‌نها خواش به‌سه‌ یاریده‌ده‌ر بێت.
  هه‌ندێك له‌ جووله‌که‌کان فه‌رمووده‌کانی خوا ده‌گۆڕن له‌ شوێن و مه‌به‌ستی خۆی وه‌ ده‌ڵێن: بیستمان و سه‌رپێچیمان کرد ! ! گوێ بگره‌ قه‌ت گوێت لێ نه‌بێ ! ! وه‌ ده‌ڵێن(راعنا) چاك گوێمان بۆ بگره‌(به‌ڵام به‌زمانی جووله‌که‌ واته‌ تۆ خراپترینمانی ئه‌وان ئه‌م مانایان مه‌به‌ست بوو) ده‌میان لار ده‌کرده‌وه‌ (بۆ ئه‌وه‌ی مه‌به‌سته‌ خراپه‌که‌ بگه‌یه‌نێت) وه‌ بۆ تانه‌و ته‌شه‌ردان له‌ ئایینی(ئیسلام) وه‌  ئه‌گه‌ر ئه‌وان بیان وتایه‌ بیستمان و گوێڕایه‌ڵین و(قسه‌مان) ببیسته‌و په‌له‌مان لێ مه‌که‌ ئه‌وه‌ چاکترو ڕاست تربوو بۆیان به‌ڵام خوا نه‌فرینی لێ کردن به‌هۆی بێ باوه‌ڕییه‌که‌یانه‌وه‌ بۆیه‌ بڕوا ناهێنن که‌مێکیان نه‌بێ.
  ئه‌ی ئه‌وانه‌ی که‌ نامه‌تان پێ به‌خشراوه‌ بڕوا بهێنن به‌و(قورئانه‌) ی ناردوومانه‌ته‌ خواره‌وه‌ که‌ به‌ڕاست دانه‌ری ئه‌و(ته‌وراته‌)ی ئێوه‌یه‌ پێش ئه‌وه‌ی ڕوخسارانێك ساف بکه‌ین(له‌ پێشه‌وه‌) ئینجا بیبه‌ینه‌ پشت سه‌ریان یان نه‌فره‌تیان لێ بکه‌ین وه‌ك چۆن نه‌فره‌تمان کرد له‌ خه‌ڵکانی شه‌ممه‌ وه‌ بڕیاری خوا هه‌میشه‌ به‌دی دێت.
  به‌ڕاستی خوا خۆش نابێت گه‌ر هاوبه‌شی بۆ دابنرێ، بێجگه‌له‌وه‌ خۆش ئه‌بێت له‌هه‌ر گوناهێکی تر بۆ هه‌رکه‌سێك که‌ بیه‌وێت، وه‌ هه‌ر که‌سێك هاوبه‌ش بۆ خوا دابنێت ئه‌وه‌ بێگومان گوناهێکی زۆر گه‌وره‌ی هه‌ڵبه‌ستووه‌.
  ئایا سه‌یری ئه‌وانه‌ت نه‌کردووه‌ که‌ خۆیان به‌ پاك و چاك ده‌زانن (وانی یه‌) به‌ڵکو خوا هه‌ر که‌سێکی بوێت پاك و خاوێنی ده‌کات و که‌مترین سته‌میان لێ ناکرێت (با به‌ ئه‌ندازه‌ی ئه‌و ده‌زوه‌ باریکه‌ی ناوکی خورماش) بێت.
  سه‌یری بکه‌ن چۆن به‌ده‌م خواوه‌ درۆ هه‌ڵده‌به‌ستن وه‌ به‌سه‌ ئه‌و درۆیه‌ که‌ گوناهێکی ڕوون و ئاشکرایه‌.
  ئایا ئاوڕێکت نه‌داوه‌ته‌وه‌ له‌وانه‌ی به‌شێك له‌ نامه‌ی خواییان پێدراوه‌ بڕوا ئه‌هێنن به‌شتی بێ نرخ و به‌رنامه‌ی غه‌یری خوا(به‌ جادووگه‌ران و به‌شه‌یتان) وه‌ ئه‌ڵێن به‌وانه‌ی که‌ بێ بڕوان ئه‌وانه‌ ڕێبازیان ڕاستره‌ له‌وانه‌ی که‌ باوه‌ڕیان هێناوه‌.
  ئا ئه‌وانه‌ که‌سانێکن که‌ خوا نه‌فرینی لێ کردوون هه‌ر که‌سێکیش خوا نه‌فرینی لێ بکات ئه‌وه‌ هه‌رگیز ده‌ست ناکه‌وێت بۆی هیچ یارمه‌تی ده‌رێ.
  ئایا ئه‌وانه‌(جووله‌که‌کان) به‌شیان هه‌یه‌ له‌ ده‌سه‌ڵاتی پاشایه‌تی(خاوه‌نێتی بوونه‌وه‌ر) ؟(جا ئه‌گه‌ر بیانبوایه‌) ئه‌و کاته‌ به‌ خه‌ڵکی یان نه‌ده‌به‌خشی(به‌ ئه‌ندازه‌ی) توێکڵی ده‌نکه‌ خورمایه‌ك.
  یان ئێره‌یی(حه‌سوودی) ده‌به‌ن به‌ خه‌ڵکی ؟ له‌سه‌ر ئه‌وه‌ی خوا پێ ی به‌خشیوون(که‌ پێغه‌مبه‌رێتی یه‌) له‌ فه‌زڵ و به‌هره‌ی خۆی ئه‌وه‌ بێگومان داومانه‌ به‌نه‌وه‌ی ئیبراهیم کتێب و پێغه‌مبه‌رێتی هه‌روه‌ها پێمان به‌خشین ده‌سه‌ڵاتێکی گه‌وره‌.
  جا له‌و خه‌ڵکه‌دا هه‌بوو بڕوایان به‌(موحه‌ممه‌د(صلی الله‌ علیه‌ وسلم)) هێنا هه‌شیان بوو به‌رگری لێ کردووه‌ وه‌ دۆزه‌خ به‌سه‌(بۆیان) که‌ ئاگرێکی هه‌ڵگیرساوه‌.
  به‌ڕاستی ئه‌وانه‌ی بێ بڕوابوون به‌ ئایه‌ته‌کانی ئێمه‌ له‌مه‌ولا ده‌یانخه‌ینه‌ ناو ئاگرێك هه‌ر کاتێك که‌ پێستیان سووتا(برژا) بۆیان ده‌گۆڕین به‌ پێستێکی تر بۆ ئه‌وه‌ی سزاکه‌ بچه‌ژن به‌ڕاستی خوا هه‌میشه‌ زاڵی کاردروسته‌.
  وه‌ ئه‌وانه‌ی باوه‌ڕیان هێنا و کاری چاکه‌یان کرد له‌مه‌ولا ده‌یانخه‌ینه‌ چه‌ند به‌هه‌شتێ که‌ ڕووباره‌کان ده‌چن به‌ژێریاندا ده‌مێننه‌وه‌ تیایدا به‌هه‌میشه‌یی بۆیان هه‌یه‌ تیایدا هاوسه‌رانی پاك و خاوێن وه‌ ده‌یانخه‌ینه‌ ژێرسێبه‌ری چڕو به‌رده‌وامه‌.
  به‌ڕاستی خوا فه‌رمانتان پێ ده‌کات به‌دانه‌وه‌ی گشت سپارده‌کان بۆ خاوه‌نه‌کانیان وه‌ کاتێك دادوه‌ریتان کرد له‌ نێوان خه‌ڵکیدا به‌ داد حو‌کم بکه‌ن به‌ڕاستی خوا به‌ چاکی ئامۆژگاریتان ده‌کات به‌ڕاستی خوا هه‌میشه‌ بیسه‌ری بینایه‌.
  ئه‌ی که‌سانێك که‌ باوه‌ڕتان هێناوه‌ گوێڕایه‌ڵی خوا و گوێڕایه‌ڵی پێغه‌مبه‌ر بن وه‌ پاشانیش گوێڕایه‌ڵی کار به‌ده‌سته‌(عادیله‌) کانی خۆتان بن جا ئه‌گه‌ر دوو به‌ره‌کیتان هه‌بوو له‌شتێکدا ئه‌وه‌ بیگێڕنه‌وه‌ بۆ لای خوا و پێغه‌مبه‌ر(صلی الله‌ علیه‌ وسلم) ئه‌گه‌ر ئێوه‌ باوه‌ڕتان هه‌یه‌ به‌ خواو به‌ ڕۆژی دوایی ئه‌وه‌ باشتره‌ وه‌ ئاکام و ئه‌نجامی چاکتره‌.
  ئایا ئاوڕێکت نه‌داوه‌ته‌وه‌ به‌لای ئه‌وانه‌ی وا خۆ نیشان ده‌ده‌ن که‌ به‌ڕاستی ئه‌وان باوه‌ڕیان هێناوه‌ به‌وه‌ی دابه‌زیوه‌ بۆتۆ(که‌ قورئانه‌) و به‌وه‌ش که‌ پێش تۆ دابه‌زیوه‌(که‌ ته‌وراته‌) ده‌یانه‌وێت که‌ داد به‌رن بۆ لای یه‌کێك که‌ حوکم به‌ به‌رنامه‌ی خوا ناکات له‌ کاتێکدا به‌ڕاستی فه‌رمانیان پێ کراوه‌ که‌ بڕوایان پێی نه‌بێت وه‌ شه‌یتان ده‌یه‌وێت که‌ گومڕایان بکات به‌ گومڕایی یه‌کی دوور له‌ ڕاستی.
  وه‌ ئه‌گه‌ر پێ یان بوترێ:  وه‌رن بۆ لای ئه‌وه‌ی خوا ناردوویه‌تیه‌ خواره‌وه‌، وه‌ بۆ لای پێغه‌مبه‌ر(صلی الله‌ علیه‌ وسلم) ده‌بینی( ئه‌ی موحه‌ممه‌د(صلی الله‌ علیه‌ وسلم)) دووڕووه‌کان ڕووت لێ وه‌رده‌گێڕن به‌ وه‌رگه‌ڕانێکی ته‌واو.
  ئایا حاڵیان چۆن ئه‌بێت کاتێك به‌سه‌رهاتێکی ناخۆشیان تووش بێت ؟ به‌هۆی ئه‌وه‌ی ده‌سیان پێشی خستووه‌(کردوویانه‌) پاشان دێنه‌وه‌ بۆ لات و سوێند ده‌خۆن به‌خوا ته‌نها نیازی چاکه‌ و یه‌ك خستنه‌وه‌مان بووه‌ کاتێك که‌ حوکم ده‌به‌ین بۆ لای غه‌یری خوا.
  ئه‌وانه‌ که‌سانێکن خوا ده‌زانێت چی له‌ دڵیاندا هه‌یه‌ که‌واته‌ ڕوویان لێ وه‌رگێڕه‌ وه‌ ئامۆژگارییان بکه‌ وه‌ بڵێ پێیان ده‌رباره‌ی خۆیان وته‌یه‌کی ڕه‌وان و کاریگه‌ر.
  وه‌ هیچ پێغه‌مبه‌رێکمان ڕه‌وانه‌ نه‌کردووه‌ ته‌نها بۆ ئه‌وه‌ نه‌بێت گوێڕایه‌ڵی بکرێت به‌فه‌رمانی خوا وه‌ بێگومان ئه‌گه‌ر ئه‌وان کاتێ سته‌میان له‌ نه‌فسی خۆیان کرد بهاتنایه‌ بۆ لات و داوای لێ بوردنیان بکردایه‌ له‌ خوا پێغه‌مبه‌ریش داوای لێ خۆش بوونی بۆ بکردنایه‌ بێگومان ده‌یان بینی خوا په‌شیمانی وه‌رگری به‌به‌زه‌یی یه‌.
  نه‌خێر(وانی یه‌ که‌ خۆیان به‌ باوه‌ڕدار نیشان ده‌ده‌ن) سوێند به‌ په‌روه‌ردگارت بڕوا دارنین تا تۆ نه‌که‌نه‌ دادوه‌ر له‌هه‌ر ئاژاوه‌ و دووبه‌ره‌کی یه‌کی نێوانیان دا له‌پاشان هه‌ست نه‌که‌ن له‌ ده‌رونیاندا به‌ هیچ بێزاری یه‌ک له‌و بڕیاره‌ی تۆ داوته‌ و مل که‌چ نه‌که‌ن به‌ مل که‌چی یه‌کی ته‌واو.
  وه‌ بێگومان ئه‌گه‌ر ئێمه‌ پێویستمان بکردایه‌ له‌سه‌ریان که‌ یه‌کتری بکوژن(واته‌ باوه‌ڕداران بێ باوه‌ڕان بکوژن) یان له‌ ماڵه‌کانتان ده‌ربچن ئه‌وه‌یان نه‌ده‌کرد که‌مێکیان نه‌بێت وه‌ ئه‌گه‌ر به‌ڕاستی ئه‌وان کاریان بکردایه‌ به‌ پێ ی ئه‌و ئامۆژگارییانه‌ی ده‌کران ئه‌وه‌ باشتر بوو بۆیان وه‌ دامه‌زراوتر ده‌بوون له‌سه‌ر ئایینه‌که‌یان.
  جا ئه‌و کاته‌ بێگومان پێمان ده‌به‌خشین له‌ لایه‌ن خۆمانه‌وه‌ پاداشتێکی گه‌وره‌.
  وه‌ ڕێنموونیمان ده‌کردن بۆ ڕێگای ڕاست.
  وه‌ هه‌ر که‌سێك گوێڕایه‌ڵی خواو پێغه‌مبه‌ر بکات جا ئه‌وانه‌ له‌گه‌ڵ که‌سانێکن که‌ خوا به‌هره‌ی ڕشتووه‌ به‌سه‌ریاندا له‌ پێغه‌مبه‌ران و ڕاستگۆیان و شه‌هیدان و پیاوچاکان وه‌ ئه‌وانه‌ چ هاوڕێ و هاوه‌ڵێکی چاکن.
  ئه‌و به‌هره‌یه‌ ته‌نها له‌ لایه‌ن خواوه‌یه‌ وه‌ به‌سه‌ که‌ خوا زانایه‌ به‌ هه‌موو شتێك.
  ئه‌ی که‌سانێك که‌ باوه‌ڕتان هێناوه‌ ئاگاداریی خۆتان وه‌رگرن ئه‌وسا تاقم تاقم هێرش به‌رن و ده‌رچن بۆ جیهاد.
  وه‌ بێگومان له‌ ناوتاندایه‌ که‌سی وا به‌ڕاستی خۆی دوا ده‌خات جا ئه‌گه‌ر تووشی به‌سه‌رهاتێکی خراپ هاتن ده‌ڵێ به‌ڕاستی خوا به‌هره‌ی ڕشت به‌سه‌رمدا که‌ له‌ گه‌ڵیاندا ئاماده‌ نه‌بووم.
  وه‌ ئه‌گه‌ر تووشی به‌هره‌یه‌ك بوون له‌خواوه‌ بێگومان ده‌ڵێت وه‌ك له‌ نێوان ئێوه‌ و ئه‌وان هیچ دۆستایه‌تی یه‌ك نه‌بوو بێت ئه‌ی خۆزگه‌ له‌گه‌ڵ ئه‌واندا بوومایه‌ تا قازانجێکی زۆر گه‌وره‌م بکردایه‌.
  که‌واته‌ با بجه‌نگێت له‌ڕێی خوادا که‌سانێك که‌ ژیانی دنیا ده‌فرۆشن به‌ ڕۆژی دوایی جا هه‌رکه‌سێك بجه‌نگێت له‌ ڕێی خوادا ئینجا بکوژرێ(شه‌هیدببێ) یان زاڵ ببێ ئه‌وه‌ دواتر پێ ی ده‌ده‌ین پاداشتێکی گه‌وره‌.
  ئه‌وه‌ چیتانه‌ (به‌چ بیانوویه‌ك) جه‌نگ ناکه‌ن له‌ پێناوی خوادا و له‌ پێناوی چه‌وساوه‌کان له‌ پیاوان و ئافره‌تان و منداڵان ئه‌وانه‌ی که‌ ده‌ڵێن ئه‌ی په‌روه‌ردگارمان ڕزگارمان که‌ی له‌م شاره‌ که‌ خه‌ڵکه‌که‌ی سته‌مکارن وه‌ له‌لایه‌ن خۆته‌وه‌ دڵسۆزێکمان بۆ به‌دی بهێنه‌ وه‌ له‌لایه‌ن خۆته‌وه‌ به‌دی بهێنه‌ بۆمان یارمه‌تی ده‌رێك.
  ئه‌و که‌سانه‌ی باوه‌ڕیان هێناوه‌ له‌ پێناوی خوادا ده‌جه‌نگێن وه‌ ئه‌وانه‌ی بێ باوه‌ڕان له‌ پێناوی  ناڕه‌وا(یان شه‌یتان) دا ده‌جه‌نگێن که‌واته‌ شه‌ڕ بکه‌ن له‌گه‌ڵ دۆسته‌کانی شه‌یتاندا به‌ڕاستی پیلانی شه‌یتان هه‌ر لاواز بووه‌ .
  ئایا سه‌یری ئه‌و که‌سانه‌ت نه‌ کردووه‌ که‌ پێیان وترا ده‌ستان بگێڕنه‌وه‌ (له‌ جه‌نگ و کوشتار) و نوێژ بکه‌ن و زه‌کات بده‌ن ؟ که‌چی کاتێك جه‌نگیان له‌سه‌ر پێویست کرا یه‌کسه‌ر ده‌سته‌یه‌کیان له‌ خه‌ڵکی ده‌ترسان وه‌ك ترسان له‌ خودا بگره‌ زیاتریش ده‌ترسان ده‌یان وت ئه‌ی په‌روه‌ردگاری ئێمه‌ بۆچی جه‌نگت له‌سه‌رمان پێویست کردووه‌ خۆزگه‌ دوات ده‌خستین(له‌ جه‌نگ کردن) بۆ ماوه‌یه‌کی که‌م  بڵێ خۆشی و له‌زه‌تی دنیا زۆر که‌مه‌ و ڕۆژی دوایی باشتره‌ بۆ که‌سێك له‌خوا بترسێت وه‌ سته‌متان لێ ناکرێت به‌ (ئه‌ندازه‌ی) تاڵی ناوکه‌ خورمایه‌ك.
  له‌هه‌ر شوێنێك بن مردن پێتان ده‌گات با له‌ناو قه‌ڵا و کۆشکی به‌رزو قایمیشدا بن وه‌ ئه‌گه‌ر (ناپاکان) خۆشی و چاکه‌ هاته‌ ڕێیان ده‌ڵێن ئه‌مه‌ له‌لایه‌ن خواوه‌یه‌ وه‌ ئه‌گه‌ر توشی ناخۆشی و خراپه‌یه‌ك هاتن ده‌ڵێن ئه‌مه‌ له‌لایه‌ن تۆوه‌یه‌(ئه‌ی موحه‌ممه‌د(صلی الله‌ علیه‌ وسلم)) بڵێ: هه‌مووی له‌ لایه‌ن خواوه‌یه‌ ئه‌وه‌ ئه‌و خه‌ڵکه‌ چی یانه‌ ؟ وه‌کو له‌ هیچ قسه‌یه‌ك تێ نه‌گه‌ن وایه‌.
  هه‌ر چاکه‌یه‌کت تووش بوو ئه‌وه‌ له‌ خواوه‌یه‌ وه‌ هه‌ر خراپه‌یه‌کت تووش بوو ئه‌وه‌ له‌ خۆته‌وه‌یه‌ و ئێمه‌ تۆمان ناردووه‌ به‌ فروستاده‌ بۆ خه‌ڵکی وه‌ خوا به‌سه‌ شایه‌تی ئه‌وه‌ بدات.
  هه‌ر که‌سێك گوێڕایه‌ڵی پێغه‌مبه‌ر(صلی الله‌ علیه‌ وسلم) بکات ئه‌وه به‌ ڕاستی گوێڕایه‌ڵی خوای کردووه‌ هه‌ر که‌سێکیش پشت هه‌ڵبکات ئه‌وه‌ ئێمه‌ تۆمان ڕه‌وانه‌ نه‌کردووه‌ به‌ چاودێر و پارێزه‌ر به‌سه‌ریانه‌وه‌.‌
  دووڕوه‌کان ده‌ڵێن گوێڕایه‌ڵین (مل که‌چ و فه‌رمانبه‌ردارین) به‌ڵام کاتێك له‌لای تۆ ده‌رچوون کۆمه‌ڵێك له‌وان شه‌و ده‌که‌نه‌وه‌ به‌ پیلان گێڕان به‌ پێچه‌وانه‌ی قسه‌کانی تۆ، وه‌ خوا ده‌ینووسێت ئه‌و(پیلانانه‌ی) شه‌و کردوویانه‌ که‌واته‌ وازیان لێ بێنه‌و پشت به‌خوا ببه‌سته‌ خوا به‌سه‌ پشتیوانت بێ.
  ئه‌وه‌ بۆ بیر ناکه‌نه‌وه‌ له‌ قورئان ؟ خۆ ئه‌گه‌ر له‌ لایه‌ن که‌سێکی تره‌وه‌ بوایه‌ جگه‌له‌ خوا بێگومان ده‌یان بینی تیایدا جیاوازی زۆر.
  وه‌ کاتێك هه‌واڵێکیان پێ بگات ده‌ر باره‌ی ئاسایش و هێمنایه‌تی یان له‌ باره‌ی ترسه‌وه‌ بڵاوی ده‌که‌نه‌وه‌ به‌ڵام ئه‌گه‌ر بیان گه‌ڕانایه‌ته‌وه‌ بۆ لای پێغه‌مبه‌ر(صلی الله‌ علیه‌ وسلم) و بۆ لای کار به‌ده‌ستانی خۆیان ئه‌وه‌ ئه‌وانه‌ی ڕاستی هه‌واڵه‌کان ده‌رده‌هێنن ده‌زانن هه‌واڵه‌که‌(ڕاسته‌ یان درۆیه‌) وه‌ ئه‌گه‌ر چاکه‌و به‌زه‌یی خوا نه‌بوایه‌ به‌رامبه‌ر به‌ ئێوه‌ بێگومان شوێن شه‌یتان ده‌که‌وتن که‌مێکتان نه‌بێت.
  ئه‌ی موحه‌ممه‌د(صلی الله‌ علیه‌ وسلم) له‌ پێناوی خوادا بجه‌نگێ تۆ ته‌نها ئه‌رکی خۆت لێ داوا کراوه‌(یا تۆ ته‌نها ئه‌رکی خۆت له‌سه‌ره‌) هانی بڕوادارانیش بده‌(بۆ جیهاد) ئومێده‌ خوا به‌رگری هێزی بێ باوه‌ڕان بکات وه‌ خوا به‌هێز تره‌و تۆڵه‌ی به‌تین تره‌.
  هه‌ر که‌سێ تکایه‌کی چاکه‌ بکات به‌شێکی له‌ (پاداشتی) ئه‌و چاکه‌یه‌ بۆ هه‌یه‌ وه‌ هه‌ر که‌سێ تکایه‌کی خراپه‌ بکات ئه‌ویش به‌شێکی ده‌بێت له‌ (سزای) ئه‌و خراپه‌یه‌ وه‌ خوا هه‌میشه‌ به‌سه‌ر هه‌موو شتێکدا به‌ توانایه‌ واته‌ چاودێره‌.
  هه‌ر کاتێك سڵاوێکتان لێ کرا ئه‌وه‌ به‌ چاکتر له‌و سڵاوه‌ سڵاو بکه‌ن یان وه‌کو خۆی بیسه‌ننه‌وه‌ بێگومان خوا هه‌میشه‌ پرساو چاودێره‌ به‌سه‌ر هه‌موو شتێکدا.
  هیچ په‌رستراوێك نی یه‌ جگه‌له‌ خوا، سوێند به‌خوا بێگومان کۆتان ده‌کاته‌وه‌ بۆ(لێپرسینه‌وه‌ی) ئه‌و ڕۆژی دواییه‌ی که‌ هیچ گومانی تێدا نی یه‌ جا کێ له‌خوا قسه‌(و به‌ڵێنی) ڕاست تره‌.
  ئه‌وه‌ چیتانه‌ ده‌رباره‌ی دووڕوه‌کان بوونه‌ته‌ دوو ده‌سته‌ له‌ کاتێکدا خوا ئه‌وانه‌ی گه‌ڕاندۆته‌وه‌ بۆ بێ باوه‌ڕی به‌هۆی کرده‌وه‌کانیانه‌وه‌ ئایا ده‌تانه‌وێت ڕێنموونیی که‌سێك بکه‌ن که‌ خوا گومڕای کردووه‌ ؟ وه‌ هه‌ر که‌سێ خوا گومڕای بکات ئه‌وه‌ هه‌رگیز ناتوانی ڕێگای ڕاستی بۆ بدۆزیته‌وه‌.
  ئه‌وان ئاواته‌ خوازن ئێوه‌ش بێ باوه‌ڕ بن وه‌ك چۆن خۆیان بێ باوه‌ڕ بوون تا ئێوه‌ و ئه‌وان یه‌کسان بن که‌واته‌ ئه‌وان به‌ دۆست و یارمه‌تی ده‌ر هه‌ڵ مه‌بژێرن هه‌تا ( په‌شیمان ده‌بنه‌وه‌و) کۆچ ده‌که‌ن له‌ڕێ ی خوادا ئینجا ئه‌گه‌ر ڕوویان وه‌رگێڕاو پشتیان هه‌ڵکرد ئه‌وه‌ ( به‌دیل) بیانگرن و بیانکوژن له‌هه‌ر شوێنێك تووشیان بوون وه‌ هیچ دۆست و یارمه‌تی ده‌رێك له‌وان هه‌ڵ مه‌بژێرن.
  جگه ‌له‌وانه‌ی په‌یوه‌ندی ده‌که‌ن به‌ که‌سانێکه‌وه‌ که‌ له‌ نێوان ئێوه‌ و ئه‌واندا په‌یمان هه‌یه‌ یان هاتوون بۆ لاتان له‌سه‌ر دڵیان ناڕه‌حه‌ته‌(حه‌ز ناکه‌ن) له‌وه‌ی که‌ جه‌نگتان له‌ دژ بکه‌ن یا جه‌نگ له‌ دژی خزمه‌کانیان بکه‌ن وه‌ ئه‌گه‌ر خوا بیویستایه‌ زاڵی ده‌کردن به‌سه‌رتاندا و جه‌نگیان دژتان ده‌کرد جا ئه‌گه‌ر ئه‌وان که‌نار گیربوون له‌ ئێوه‌ و جه‌نگیان له‌ دژتان نه‌ده‌کرد و پێشنیاری ئاشتیان کرد بۆتان(مل که‌چ بوون) ئه‌وه‌ خوا ڕێگه‌ی نه‌داوون که‌ ده‌ستیان بۆ به‌رن و نابێ شه‌ڕیان له‌ دژ بکه‌ن.
  له‌مه‌ولا که‌سانێکی تر ده‌بینن ده‌یانه‌وێت له‌ ئێوه‌ ئه‌مین بن وه‌ له‌ هۆزه‌که‌ی خۆشیان ئه‌مین بن هه‌ر کاتێك بانگ کرابن بۆ بێ باوه‌ڕی و بت په‌رستی گه‌ڕاونه‌ته‌وه‌ بۆی جا ئه‌گه‌ر که‌نا‌ر گیر نه‌بوون لێتان وه‌ جڵه‌وی ئاشتیان نه‌دایه‌ ده‌ستتان وه‌ ده‌ستیان نه‌کێشایه‌وه‌(له‌ جه‌نگ کردن) ئه‌وه‌ به‌ دیل بیانگرن و بیانکوژن له‌ هه‌ر شوێنێك که‌ به‌رده‌ستتان که‌وتن ئه‌وانه‌ی (باسمان کرد) داومانه‌ به‌ ئێوه‌ له‌ دژیان ده‌سه‌ڵاتی ئاشکرا.
  بۆ هیچ باوه‌ڕدارێك ڕه‌وا نی یه‌ باوه‌ڕدارێك بکوژێت مه‌گه‌ر به‌ هه‌ڵه‌ وه‌ هه‌ر که‌سێك ئیماندارێك به‌ هه‌ڵه‌ بکوژێت ئه‌وه‌(له‌سه‌ریه‌تی) ئازاد کردنی کۆیله‌یه‌کی باوه‌ڕدار و (نرخی) خوێنێکیش بدات به‌ که‌س و کاری کوژراوه‌که‌ مه‌گه‌ر بیبه‌خشن (له‌ خوێنه‌که‌ به‌خێری خۆیان) به‌ڵام ئه‌گه‌ر کوژراوه‌که‌ له‌ گه‌لێك بوو که‌ دوژمنتان بوون(کافری شه‌ڕ که‌ر بوون) وه‌ کوژراوه‌که‌ ئیماندار بوو ئه‌وه‌(هه‌ر له‌سه‌ریه‌تی) ئازاد کردنی به‌نده‌یه‌کی ئیماندار وه‌ ئه‌گه‌ر(کوژراوه‌که‌) له‌ گه‌لێك بوو که‌ له‌ نێوان ئێوه‌ و ئه‌واندا په‌یمان هه‌بوو ئه‌وا(نرخی) خوێنێك بده‌نه‌ که‌سی کوژراوه‌که‌ له‌ گه‌ڵ ئازاد کردنی کۆیله‌یه‌کی ئیماندار جا ئه‌و(بکوژ) ه‌ی ده‌ستی نه‌که‌وت(یان نه‌ی بوو) ئه‌وه‌(له‌ سه‌ریه‌تی) ڕۆژوو گرتنی دوو مانگ له‌سه‌ر یه‌ك (ئه‌م بڕیاره‌) لێ بووردنه‌ له‌ لایه‌ن خواوه‌، وه‌ خوا هه‌میشه‌ زانای کاردروسته‌.
  وه‌ هه‌ر که‌سێك ئیماندارێك به‌ده‌س ئه‌نقه‌س بکوژێت ئه‌وه‌ تۆڵه‌ی ئه‌و که‌سه‌ دۆزه‌خه‌ به‌ هه‌میشه‌یی تیایدا ئه‌بێت و خوا خه‌شمی لێگرتووه‌ و نه‌فرینی لێ کردووه‌ و سزایه‌کی گه‌وره‌ی بۆ ئاماده‌ کردووه‌.
  ئه‌ی که‌سانێك که‌ بڕواتان هێناوه‌ کاتێك ده‌رچوون(بۆ جیهاد کردن) له‌ ڕێگه‌ی خوادا هه‌موو شتێك ڕوون بکه‌نه‌وه‌ وه‌ نه‌ڵێن به‌و که‌سانه‌ی که‌ سڵاو(ی موسوڵمانانه‌) تان لێ ده‌که‌ن تۆ بڕوادار نیت ؟ به‌ دوای شتوومه‌ك و سامانی دنیای دا بگه‌ڕێن ئه‌وه‌ لای خوا ده‌سکه‌وتی زۆر  هه‌یه‌ ئێوه‌ش له‌مه‌وپێش هه‌روه‌ها بوون (ئیمانه‌که‌تان ده‌شارده‌وه‌) ئینجا خوا منه‌تی نا به‌سه‌رتاندا(به‌هێز و زاڵی کردن) ده‌ی که‌واته‌ هه‌موو شتێك ڕوون بکه‌نه‌وه‌ به‌ڕاستی خوا هه‌میشه‌ ئاگاداره‌ به‌وه‌ی ئێوه‌ ده‌یکه‌ن.
  یه‌کسان نین دانیشتوان(له‌ جیهادی ڕێ ی خودا) له‌ باوه‌ڕداران جگه‌ له‌ خاوه‌ن عوزره‌کان(نه‌خۆش، کوێر، شه‌ل) له‌گه‌ڵ تێکۆشه‌رانی ڕێگه‌ی خوادا به‌ ماڵ و گیانیان خوا باوی داوه‌ تێکۆشه‌ران به‌ ماڵ و گیانیان به‌سه‌ر دانیشتوان(له‌ جیهاد) دا به‌ پله‌یه‌ك وه‌ هه‌ر یه‌ك له‌و دوو تاقمه‌ خوا به‌ڵێنی پاداشتی زۆر چاکی پێ داوون(که‌ به‌هه‌شته‌)، وه‌ خوا ڕێزی تێکۆشه‌رانی داوه‌ به‌سه‌ر دانیشتووه‌کاندا به‌ پاداشتێکی گه‌وره‌.
  له‌ لای(خوا) وه‌ پله‌ی زۆر و لێ خۆش بوون و میهره‌بانیان بۆ هه‌یه‌ وه‌ خوا هه‌میشه‌ لێبورده‌ی میهره‌بانه‌.
  به‌ڕاستی ئه‌وانه‌ی که‌ فریشته‌کان گیانیان ده‌کێشن له‌ کاتێکدا که‌ سته‌میان له‌ خۆیان ده‌کرد(به‌ کۆچ نه‌کردنیان) به‌ ته‌شه‌ره‌وه‌  پێیان ده‌ڵێن(ده‌رباره‌ی ئایینه‌که‌تان) له‌ چیدا بوون ؟! ده‌ڵێن ئێمه‌ چه‌وساوه‌ بووین له‌سه‌ر زه‌وی دا(پێیان) ده‌ڵێن مه‌گه‌ر زه‌ویی خوا فراوان نه‌بوو ؟. تا کۆچتان بکردایه‌ تیایدا جا ئه‌وانه‌ شوێنیان دۆزه‌خه‌ ئای چ پاشه‌ ڕۆژێکی خراپه‌.
  بێجگه‌ له‌و چه‌وساوانه‌ی که‌ له‌ پیاوان و ئافره‌تان و له‌ منداڵانن که‌ توانای هیچ چاره‌یه‌کیان نی یه‌ (له‌به‌ر بێ هێزی و پیرییان) وه‌ به‌ هیچ شێوازێك ڕێ ده‌رناکه‌ن.
  ئا ئه‌وانه‌ خوا لێ یان خۆش ده‌بێت وه‌ خوا هه‌میشه‌ چاوپۆشیکه‌ر و لێ خۆشبووه‌.
  وه‌ هه‌ر که‌سێك کۆچ بکات له‌ ڕێ ی خوادا ده‌ستی ده‌که‌وێت له‌ زه‌وی دا جێگه‌ و ڕێگه‌ی زۆر(که‌ دوژمن پێی ناخۆشه‌) وه‌ فراوانی(له‌ رۆزی ژیاندا) وه‌ هه‌ر که‌سێك له‌ ماڵی خۆی ده‌رچێت وه‌ کۆچ بکات بۆ لای خوا و پێغه‌مبه‌ره‌که‌ی پاشان مردن پێ ی بگات ئه‌وه‌ بێگومان پاداشتی ئه‌و که‌سه‌ که‌وتۆته‌ سه‌ر خوا وه‌ خوا هه‌میشه‌ لێبورده‌ی به‌ به‌زه‌یی یه‌.
  هه‌ر کاتێك سه‌فه‌رتان کرد(و گه‌ڕان) به‌زه‌وی دا ئه‌وه‌ هیچ گوناهێکتان له‌سه‌ر نی یه‌ که‌ هه‌ندێ له‌ نوێژه‌کان کورت بکه‌نه‌وه‌  ئه‌گه‌ر ترسان ئه‌وانه‌ی بێ باوه‌ڕن جه‌نگتان له‌گه‌ڵ بکه‌ن به‌ ڕاستی بێ باوه‌ڕان هه‌میشه‌ بۆ ئێوه‌ دوژمنێکی ڕوون و ئاشکران.
  کاتێك تۆ(ئه‌ی موحه‌ممه‌د(صلی الله‌ علیه‌ وسلم) له‌ جه‌نگدا) له‌ ناو بڕواداراندا بوویت و پێش نوێژیت بۆ کردن ئه‌وه‌ با تاقمێك له‌وان له‌گه‌ڵ تۆ نوێژ بکه‌ن و با چه‌که‌کانیان پێ بێت جا کاتێك سوژده‌یان برد(ڕکاتێکیان ته‌واو کرد) با (بچنه‌ دواوه‌) له‌ پشتانه‌وه‌ بن (پاسه‌وانتان بن) وه‌ با تاقمه‌که‌ی تر بێن که‌ نوێژیان نه‌کردوه‌(وپاسه‌وان بوون) و له‌گه‌ڵ تۆ نوێژ بکه‌ن وه‌ با وریای خۆیان بن و چه‌که‌کانیشیان پێ بێت بێ باوه‌ڕان ئاواته‌ خوازن که‌ ئێوه‌ بێ ئاگا بن له‌ چه‌که‌کانتان و شت و مه‌که‌کانتان تا په‌لامارتان بده‌ن به‌ په‌لامارێکی یه‌کجاره‌کی(بده‌ن به‌سه‌رتاندا) وه‌ تاوانتان له‌سه‌ر نی یه‌ ئه‌گه‌ر به‌هۆی بارانه‌وه‌ ناڕه‌حه‌ت بوون یان نه‌خۆش بوون که‌ چه‌که‌کانتان دانێن به‌ڵام وریایی خۆتان بکه‌ن به‌ڕاستی خوا ئاماده‌ی کردوه‌ بۆ بێ باوه‌ڕان سزایه‌کی ڕیسواکه‌ر.
  ئه‌نجا کاتێك نوێژه‌کانتان به‌ جێ هێنا ئه‌وسا یادی خوا بکه‌ن به‌ پێوه‌ و به‌ دانیشتنه‌وه‌، وه‌ له‌سه‌ر ته‌نیشتان(به‌ پاڵکه‌وتنه‌وه‌) جا هه‌ر کاتێك دڵ ئارام بوون(و ترس نه‌ما) ئه‌و کاته‌ نوێژه‌کانتان به‌ ڕێك و پێكی بکه‌ن به‌ڕاستی نوێژ هه‌میشه‌ له‌سه‌ر باوه‌ڕداران فه‌رزکراوێکی کات بۆ دیاری کراوه‌.
  سست مه‌بن له‌ به‌دوا گه‌ڕانی دوژمنتاندا(یان له‌ به‌دوا گه‌ڕانی ئه‌و قه‌ومه‌ کافرانه‌دا) ئه‌گه‌ر ئێوه‌ ئێش و ئازارتان پێ بگات بێگومان ئه‌وانیش ئێش و ئازاریان پێ ده‌گات وه‌ك چۆن ئێوه‌ ئێش و ئازارتان پێ ده‌گات وه‌ ئێوه‌ ئومێد ده‌که‌ن له‌ خوا ئه‌وه‌ی ئه‌وان ئومێدی ناکه‌ن(که‌ پاداشت و سه‌رکه‌وتنه‌) وه‌ به‌ڕاستی خوا هه‌میشه‌ زانای کار دروسته‌.
  بێگومان ئێمه‌ دامان به‌زاندۆته‌ سه‌ر تۆ ئه‌م قورئانه‌ به‌ڕاستی بۆ ئه‌وه‌ی بڕیار بده‌ی له‌ نێوان خه‌ڵکیدا به‌و بڕیاره‌ی که‌ خوا نیشانی داویت وه‌ بۆ ناپاکان مه‌به‌ به‌ پارێزه‌ر و داواچی.
  داوای لێخۆش بوون له‌ خوا بکه‌ به‌ڕاستی خوا لێخۆش بووی به‌ به‌زه‌یی یه‌.
  به‌رگری مه‌که‌ له‌وانه‌ی ناپاکی ده‌که‌ن ده‌رباره‌ی خۆیان بێگومان خوا خۆشی ناوێت ئه‌وانه‌ی که‌ به‌رده‌وام زۆر ناپاك و گوناهبارن.
  تاوانه‌کانی خۆیان ده‌شارنه‌وه‌ له‌ خه‌ڵکی(له‌ ترساندا) و نایشارنه‌وه‌ له‌ خوا(شه‌رم ناکه‌ن له‌ خوا) له‌ کاتێکدا خوا له‌ گه‌ڵیاندایه‌ کاتێ(که‌ به‌نهێنی) له‌ شه‌ودا ته‌گبیر ده‌که‌ن و قسه‌یه‌ك ده‌که‌ن خوا پێ ی ڕازی نی یه‌ وه‌ خوا هه‌میشه‌ زاناو ئاگاداره‌ به‌ هه‌ر کرده‌وه‌یه‌ك که‌ ئه‌وان ده‌یکه‌ن.
  ئیمانداران بێدار بن وا ئێوه‌ به‌رگریتان له‌ ناپاکان کرد له‌ ژیانی دنیادا ده‌ی ئایا کێ به‌رگرییان لێ ده‌کات(له‌ سزای خوا) له‌ ڕۆژی دوایی دا یان کێ کارو باریان ده‌گرێته‌ ده‌ست.
  وه‌ هه‌رکه‌س کرده‌وه‌یه‌کی خراپ بکات یان سته‌م له‌خۆی بکات پاشان داوای لێخۆش بوون له‌ خوا بکات ده‌بینێت خوا لێبورده‌ی میهره‌بانه‌.
  وه‌ هه‌ر که‌سێك گوناهێك (ی گه‌وره‌ بکات) بێگومان(زیانی) ئه‌و گوناهه‌ هه‌ر بۆ خۆیه‌تی وه‌خوا هه‌میشه‌ زانای کاردرووسته‌.
  وه‌ هه‌ر که‌سێك گوناهێك بکات(به‌هه‌ڵه‌) یان گوناهێك بکات (به‌قه‌ست) پاشان(ئه‌و تاوانه‌) بخاته‌ سه‌ر بێ تاوانێك ئه‌وه‌ بێگومان خستویه‌تیه‌ ئه‌ستۆی خۆی(سزای) بوهتانێك و تاوانێکی ئاشکرا.
  وه‌ ئه‌گه‌ر به‌خشش و به‌زه‌یی خوا به‌سه‌رته‌وه‌ نه‌ بوایه ‌(ئه‌ی موحه‌ممه‌د(صلی الله‌ علیه‌ وسلم)) بێگومان ده‌سته‌یه‌ك له‌و ناپاکانه‌ به‌ نیاز بوون که‌ گومڕات بکه‌ن به‌ڵام ئه‌وانه‌ به‌س خۆیان گومڕا ده‌که‌ن وه‌ ئه‌وانه‌ هیچ زیانێ ناگه‌یه‌نن به‌تۆ وه‌ خوا ناردوێتی یه‌ خواره‌وه‌ بۆ سه‌رت قورئان و دانایی وه‌ ئه‌وه‌ی که‌ نه‌ت ئه‌زانی فێری کردی وه‌ هه‌میشه‌ به‌خششی خوا به‌سه‌ر تۆوه‌ زۆر گه‌وره‌یه‌.
  هیچ چاکه‌یه‌ك نی یه‌ له‌ زۆربه‌ی چپه‌ و سرته‌ کردنه‌کانیان دا مه‌گه‌ر یه‌کێك فه‌رمان بکات به‌ ماڵ به‌خشین یان چاکه‌ یان چاککردنی نێوان خه‌ڵکی جا هه‌ر که‌سێك ئه‌وه‌ بکات به‌ نیازی ڕه‌زامه‌ندی خوا ئه‌وه‌ له‌ داهاتوودا پێ ی ده‌به‌خشین پاداشتی زۆر گه‌وره‌.
  وه‌ هه‌ر که‌سێك دژایه‌تی پێغه‌مبه‌ر(صلی الله‌ علیه‌ وسلم) بکات پاش ئه‌وه‌ی که‌ ڕێبازی ڕاستی بۆ ڕوون بوویه‌وه‌و شوێنی ڕێگایه‌کی تر بکه‌وێ بێجگه‌ له‌ ڕێگه‌ی بڕواداران ڕووی وه‌رده‌گێڕین بۆ ئه‌و ڕێبازه‌ی که‌ هه‌ڵی بژاردووه‌و ده‌یخه‌ینه‌ دۆزه‌خ ئای چ پاشه‌ ڕۆژێکی خراپه‌.
  به‌ڕاستی خوا خۆش نابێت له‌وه‌ی که‌ هاوه‌ڵی بۆ دابنرێت به‌ڵام جگه‌ له‌وه‌ هه‌رچی بێت لێ ی خۆش ده‌بێت له‌ هه‌ر که‌سێك(خوا) بیه‌وێت وه‌ هه‌ر که‌سێك هاوه‌ڵ بۆ خوا دابنێت ئه‌وه‌ به‌ڕاستی گومڕا بووه‌ به‌ گومڕا بوونێکی دوور له‌ ڕاستی.
  جگه ‌له‌خوا نزاو هاوار ناکه‌ن(نایپه‌رستن جگه‌ له‌خوا) ته‌نها له‌ چه‌ند(بتێکی ناو لێنراوی) مێینه‌یه‌ نه‌بێت وه‌ نایپه‌رستن جگه‌ له‌ شه‌یتانی یاخی و سه‌رکه‌ش نه‌بێ.
  که‌ خوا نه‌فرینی لێ کردووه‌، وه‌(شه‌یتان) وتویه‌تی سوێند بێت هه‌ڵ ده‌بژێرم(به‌ به‌نده‌ی خۆم) له‌ به‌نده‌کانت دا به‌شێکی دیاری کراو.
  سوێند بێت گومڕایان ده‌که‌م و به‌ ئاوات و خه‌یاڵی درۆینه‌ سه‌رگه‌رمیان ده‌که‌م وه‌ فه‌رمانیان پێ ده‌ده‌م جا بێگومان ئه‌وانیش گوێچکه‌ی ئاژه‌ڵه‌کان ده‌بڕن وه‌ فه‌رمانیان پێ ده‌ده‌م ئه‌وسا ئه‌وانیش دروست کراوی خوا ده‌گۆڕن وه‌ هه‌ر که‌سێك شه‌یتان بکات به‌ دۆستی خۆی بێجگه‌ له‌خوا ئه‌وه‌ بێگومان زیانی لێ که‌وتووه‌ به‌ زیانێکی دیارو ئاشکرا.
  شه‌یتان به‌ڵێنیان پێ ده‌دات و ئاوات و ئومێدیان ده‌خاته‌ به‌ر دڵنیابن شه‌یتان هیچ به‌ڵێنێکیان پێ نادات جگه‌ له‌ خه‌ڵه‌تاندن نه‌بێت.
  ئه‌وانه‌ شوێن و جێگه‌یان دۆزه‌خه‌ و هیچ شوێنی ڕاکردن و لادانیان ده‌ست ناکه‌وێت لێ ی.
  وه‌ ئه‌و که‌سانه‌ی باوه‌ڕیان هێناوه‌ و کرده‌وه‌ چاکه‌کانیان کردووه‌ له‌ داهاتوویه‌کی نزیکدا ده‌یانخه‌ینه‌ به‌هه‌شتانێك که‌ ڕووباره‌کان به‌ژێر ده‌ره‌خته‌کانیان دا ده‌ڕۆن ده‌مێننه‌وه‌ تیایدا به‌ هه‌میشه‌یی به‌ڵێنی خوایه‌ و ڕاسته‌(به‌دی ده‌هێنرێت) وه‌ کێ له‌ خوا ڕاست بێژتره‌.
  به‌رزی و پاداشت نه‌ به‌ ئاره‌زووی ئێوه‌یه‌ و نه‌ به‌ ئاره‌زووی خاوه‌ن کتێبه‌کانه‌ هه‌ر که‌سێك خراپه‌یه‌ك بکات پاداشتی ده‌درێته‌وه،‌ وه‌ ده‌ستی ناکه‌وێت بێجگه‌ له‌خوا هیچ دۆست و یارمه‌تی ده‌رێك.
  که‌سێکیش کرده‌وه‌ چاکه‌کان جێ به‌جێ بکات له‌ نێر یان له‌ مێ له‌ هه‌مان کاتدا ئه‌و که‌سه‌ بڕوادار بێت ئه‌وه‌ ئه‌وانه‌ ده‌چنه‌ به‌هه‌شته‌وه‌ و بچووکترین سته‌میان لێ ناکرێت هێنده‌ی توێکڵی ناوکه‌ خورمایه‌ك.
  کێ ئایینی چاکتر و جوانتره‌(وه‌ کێ دیندارتره‌) له‌ که‌سێك که‌ ڕووی خۆی یه‌کلا کردبێته‌وه‌ بۆ خوا له‌ هه‌مان کاتدا ئه‌و که‌سه‌ چاکه‌ کار بێت و شوێنی ئایینی ئیبراهیم که‌وتبێ به‌ڕاستی و پاکی(که‌ به‌ ویستی خۆی له‌ به‌تاڵ لای داوه‌ بۆ لای ڕاست) وه‌ خوا ئیبراهیمی هه‌ڵبژارد به‌ دۆست و خۆشه‌ویستی خۆی.
  ته‌نها بۆ خوایه‌ هه‌رچی له‌ ئاسمانه‌کان و زه‌وی دا هه‌یه‌، وه‌ خوا به‌رده‌وام ئاگاداری هه‌موو شتێکه‌.
  وه‌(ئه‌ی موحه‌ممه‌د(صلی الله‌ علیه‌ وسلم)) پرسیارت لێ ده‌که‌ن ده‌رباره‌ی ئافره‌تان بڵێ خوا وه‌ڵامتان ده‌داته‌وه‌ ده‌رباره‌یان وه‌ ئه‌وه‌ی به‌سه‌رتاندا ده‌خوێنرێته‌وه‌ له‌ قورئاندا(وه‌ڵامێکه‌) له‌ باره‌ی کچانی هه‌تیوه‌وه‌ ئه‌وانه‌ی پێ یان ناده‌ن ئه‌وه‌ی نووسراوه‌ بۆیان(واته‌ میراتی باوکیان) وه‌ حه‌ز ناکه‌ن ماره‌یان بکه‌ن(له‌به‌ر میراته‌که‌شیان ناهێڵن شوو بکه‌ن) وه‌ له‌باره‌ی ئه‌و مناڵانه‌ی که‌ بێ ده‌سه‌ڵاتن وه‌(خوا فه‌رمان ده‌دات) به‌ دادگه‌ری له‌گه‌ڵ هه‌تیوان دا بجوڵێنه‌وه‌ وه‌ هه‌ر کرده‌وه‌یه‌کی باش بکه‌ن ئه‌وه‌ بێگومان خوا به‌ ئاگایه‌ لێ ی.
  وه‌ ئه‌گه‌ر ئافره‌تێك ترسا له‌ گوێ پێ نه‌دان یا پشت هه‌ڵکردنی مێرده‌که‌ی ئه‌وه‌ هه‌ردووکیان هیچ گوناهێکیان له‌سه‌ر نی یه‌ که‌ ئاشته‌واییه‌کی چاك بکه‌ن له‌ نێوان خۆیاندا هه‌ر ئاشته‌وایی و یه‌ك که‌وتن چاکتره‌ هه‌ر چه‌نده‌ چروکی و ڕه‌زیلی تێکه‌ڵاوی ده‌رونه‌کان کراوه،‌ وه‌ ئه‌گه‌ر چاکه‌ کارو پارێزکار بن ئه‌وه‌ دڵنیا بن به‌ڕاستی خوا هه‌میشه‌ به‌ ئاگایه‌ له‌وه‌ی که‌ ده‌یکه‌ن.
  ئێوه‌ هه‌رگیز ناتوانن داد په‌روه‌ر بن له‌ نێوان ژنه‌کانتان دا هه‌ر چه‌نده‌ سوور بن(هه‌وڵ بده‌ن) جا که‌واته‌ به‌ ته‌واوی خوار مه‌بنه‌وه‌(له‌ هاوسه‌ری یه‌کێکیان) به‌و هۆیه‌وه‌ واز بهێنن له‌وی تریان وه‌ك هه‌ڵبه‌ستراو(نه‌ ئه‌وه‌یه‌ مێردی هه‌بێت نه‌ به‌ڕه‌ڵاش کرابێت) وه‌ ئه‌گه‌ر بسازێن و پارێزکار بن ئه‌وه‌ به‌ڕاستی خوا هه‌میشه‌ لێبورده‌ی میهره‌بانه‌.
  وه‌ ئه‌گه‌ر لێك جیابوونه‌وه‌ په‌روه‌ردگار هه‌ریه‌که‌یان(له‌وی تر) بێ ئاتاج ده‌کات به‌ڕه‌حمی خۆی وه‌ خوا هه‌میشه‌ به‌هره‌ فراوان و کاردروسته‌.
  وه‌ بۆ خوایه‌ هه‌رچی له‌ ئاسمانه‌کان و زه‌وی دایه‌ سوێند به‌خوا به‌ڕاستی ئێمه‌ ئامۆژگاریمان کردوون ئه‌وانه‌ی که‌ نامه‌یان پێدراوه‌ له‌ پێش ئێوه‌دا هه‌روه‌ها ئێوه‌ش که‌ له‌ خوا بترسن وه‌ ئه‌گه‌ر بێ باوه‌ڕ بن ئه‌وه‌ به‌ڕاستی هه‌ر هی خوایه‌ هه‌رچی له‌ ئاسمانه‌کان و زه‌وی دایه‌ وه‌ خوا هه‌میشه‌ ده‌وڵه‌مه‌ند و سوپاس کراوه‌.
  وه‌ ته‌نها بۆ خوایه‌ هه‌رچی له‌ ئاسمانه‌کان و زه‌وی دایه‌ ته‌نها خوا به‌سه‌ پێ سپێراو و چاودێر بێت.
  ئه‌گه‌ر خوا بیه‌وێت ناتانهێڵێ ئه‌ی خه‌ڵکینه‌ وه‌ ده‌سته‌یه‌کی تر ده‌هێنێت وه‌ خوا هه‌رده‌م به‌سه‌ر ئه‌وه‌دا به‌ توانایه‌.
  هه‌ر که‌سێك پاداشتی دنیای ده‌وێت ئه‌وه‌ی لای خوایه‌ پاداشتی دنیا و دواڕۆژ وه‌ هه‌میشه‌ خوا بیسه‌ری بینایه‌.
  ئه‌ی که‌سانێك که‌ باوه‌ڕتان هێناوه‌ به‌رده‌وام زۆر دادگه‌ر بن له‌به‌ر خوا شایه‌تی بده‌ن با شایه‌تی یه‌که‌ دژ به‌ خۆشتان بێت یان دژی باوك و دایك و خزمه‌ نزیکه‌کانتان بێت ئه‌گه‌ر(شایه‌تی له‌سه‌ر دراوه‌که‌) ده‌وڵه‌مه‌ند بێت یان هه‌ژار(شایه‌تیه‌که‌ هه‌ر بده‌ن) چونکه‌ خوا به‌وان له‌ پێشتره‌(و قازانجیان چاکتر ده‌زانێت) که‌واته‌ شوێن ئاره‌زوو مه‌که‌ون بۆ ئه‌وه‌ی له‌ هه‌ق لانه‌ده‌ن وه‌ ئه‌گه‌ر(شایه‌تیه‌که‌) پێچه‌وانه‌ بده‌ن یا نه‌یده‌ن و گوێی نه‌ده‌نێ ئه‌وه‌ به‌ڕاستی خوا هه‌میشه‌ به‌ کاره‌کانتان ئاگاداره‌.
  ئه‌ی که‌سانێك که‌ باوه‌ڕتان هێناوه‌ به‌رده‌وام بن له‌سه‌ر باوه‌ڕ به‌ خوداو پێغه‌مبه‌ره‌که‌ی و به‌و قورئانه‌ی ناردوویه‌تیه‌ خواره‌وه‌، بۆ فروستاده‌که‌ی وه‌ به‌و کتێبانه‌ش که‌ پێشتر ناردوویه‌تیه‌ خواره‌وه‌، وه‌ هه‌ر که‌سێك بێ باوه‌ڕ بێت به‌خوا و به‌ فریشته‌کانی و به‌ کتێبه‌کانی و پێغه‌مبه‌ره‌کانی و ڕۆژی دوایی ئه‌وه‌ به‌ڕاستی گومڕا بووه‌ به‌ گومڕایی یه‌کی زۆر دوور(له‌ ڕاستی) ی.
  بێگومان ئه‌وانه‌ی بڕوایان هێناوه‌ پاشان بێ باوه‌ڕ بوونه‌ته‌وه‌ دواتر باوه‌ڕیان هێناوه‌ ئه‌وسا بێ باوه‌ڕ بوونه‌ته‌وه‌ پاشان له‌ بێ بڕوایی دا زیادتر ڕۆچوون خوا هه‌رگیز لێیان خۆش نابێت وه‌ ڕێنمایی یان ناکات بۆ ڕێگای ڕاست.
  موژده‌ بده‌ به‌ دوو ڕووه‌کان به‌وه‌ی که‌ به‌ڕاستی سزایه‌کی به‌ ئازاریان بۆ هه‌یه‌.
  ئه‌وانه‌ی که‌ بێ باوه‌ڕان به‌ دۆست و خۆشه‌ویستی خۆیان داده‌نێن بێجگه‌ له‌ ئیمانداران ئایا به‌ ته‌مان سه‌ربه‌رزیان لای ئه‌وان ده‌ست که‌وێ ؟ (بۆچونێکی هه‌ڵه‌یه‌) چونکه‌ به‌ڕاستی سه‌ربه‌رزی و باڵا ده‌ستی هه‌مووی بۆ خوایه‌.
  وه‌ بێگومان خوا ناردوویه‌تیه‌ خواره‌وه‌ بۆتان له‌ قورئاندا هه‌ر کاتێك بیستان ئایه‌ته‌کانی(به‌ڵگه‌کانی) خوا بڕوایان پێ ناکرێت و گاڵته‌یان پێ ده‌کرێت ئه‌وه‌ دامه‌نیشن له‌ گه‌ڵیاندا تا ده‌چنه‌ ناو باسێکی تره‌وه‌(و باسه‌که‌ ده‌گۆڕن) بێگومان ئه‌گه‌ر دانیشتن له‌ گه‌ڵیاندا(و هاوبه‌شیان بکه‌ن) ئه‌وه‌ ئێوه‌ش وه‌ك ئه‌وانن به‌ڕاستی خوا کۆکه‌ره‌وه‌ی دووڕوه‌کان و بێ باوه‌ڕه‌کانیشه‌ به‌ تێکڕا له‌ دۆزه‌خدا.
  دووڕوه‌کان ئه‌وانه‌ی چاوه‌ڕوانی(سه‌ر ئه‌نجامی) ئێوه‌ ده‌که‌ن جا ئه‌گه‌ر بۆ ئێوه‌ بوو سه‌رکه‌وتن له‌ لای خواوه‌ ده‌ڵێن مه‌گه‌ر ئێمه‌ له‌گه‌ڵ ئێوه‌ نه‌بووین ؟ به‌ڵام ئه‌گه‌ر بێ بڕوایان به‌شێکیان(له‌ سه‌رکه‌وتن) هه‌بوو ئه‌ڵێن ئایا ئێمه‌ زاڵمان نه‌کردن به‌سه‌ر ئه‌وان دا ؟ و ئێوه‌مان نه‌ پاراست له‌ ئیمانداران ؟ (که‌واته‌ به‌شمان بده‌ن) جا خوا له‌ ڕۆژی دواییدا بڕیاری یه‌کجاری ده‌دات له‌ نێوانتان دا وه‌ هه‌رگیز خوا(به‌ڵگه‌ی) کافران به‌سه‌ر ئیمانداران(ی ڕاسته‌قینه‌) دا سه‌رناخات(له‌م جیهان) ه‌دا.
  به‌ڕاستی دووڕووه‌کان ده‌یانه‌وێت خوا بخه‌ڵه‌تێنن که‌چی خوا خه‌ڵه‌تێنه‌ری ئه‌وانه‌ هه‌ر کاتێکیش هه‌ستن بۆ نوێژ به‌ ته‌مه‌ڵی و سستی هه‌ڵده‌ستن ڕوپامایی بۆ خه‌ڵکی ئه‌که‌ن وه‌ یادی خوا ناکه‌ن که‌مێك نه‌بێت.
  دوو دڵ و دڵه‌ ڕاوکێیانه‌ له‌و نێوان(کوفر و باوه‌ڕ) ه‌دا نه‌ لای بڕوادارانن وه‌ نه‌ لای بێ باوه‌ڕانن وه‌ هه‌ر که‌سێك خوا گومڕای بکات ئه‌وه‌ هه‌رگیز ڕێگه‌یه‌کی ڕاستی بۆ نادۆزێته‌وه‌ بیگه‌یه‌نێ به‌ مه‌به‌ست.
  ئه‌ی ئه‌وانه‌ی که‌ بڕواتان هێناوه‌ بێ بڕواکان مه‌که‌نه‌ دۆستی خۆتان له‌ بری ئیمانداران ئایا (به‌م کاره‌) ده‌تانه‌وێت بیده‌ن به‌خوا به‌ڵگه‌یه‌کی ڕوون له‌ دژی خۆتان ؟ .
  با بزانن به‌ڕاستی دووڕووه‌کان له‌ خانه‌و ته‌به‌قی هه‌ره‌ ژێره‌وه‌ی ئاگردان وه‌ هه‌رگیز ڕزگار که‌رێکت بۆ ئه‌وان ده‌ست ناکه‌وێت.
  جگه‌ له‌وانه‌ی ده‌گه‌ڕێنه‌وه‌ و خۆیان چاك ده‌که‌ن و ده‌ست ده‌گرن به‌(ئایینی) خواوه‌ و ئایینه‌که‌یان پاك و خاوێن ده‌که‌ن بۆ خوا جا ئه‌وانه‌(ی ئه‌و مه‌رجانه‌یان به‌ جێ هێنا) له‌گه‌ڵ ئیمانداراندا ده‌بن بێگومان له‌ داهاتوودا خوا ده‌یبه‌خشێ به‌ ئیمانداران پاداشتێکی زۆر گه‌وره‌.
  ئایا خوا چ ئیشێکی هه‌یه‌ به‌ سزادانتان ئه‌گه‌ر سوپاسی بکه‌ن وه‌ باوه‌ڕی پێ بێنن وه‌ خوا هه‌میشه‌ پێزانی سوپاسه‌ و زانایه‌.
  خوا پێ ی خۆش نی یه‌ ئاشکرا کردنی قسه‌ی نا به‌جێ و خراپ مه‌گه‌ر که‌سێك سته‌می لێکرابێ(بۆی دروسته‌ خراپه‌ی سته‌مکار ئاشکرا کات) وه‌ خوا هه‌میشه‌ بیسه‌ری زانایه‌.
  ئه‌گه‌ر خێر و چاکه‌ ده‌رخه‌ن(به‌ ئاشکرا بیکه‌ن) یان بیشارنه‌وه‌ یان ببورن له‌ خراپه‌یه‌ك ئه‌وه‌ بێگومان خوا هه‌میشه‌ لێبورده‌ی به‌ توانایه‌.
  به‌ڕاستی ئه‌وانه‌ی بێ باوه‌ڕن به‌ خواو پێغه‌مبه‌ره‌کانی وه‌ ده‌یانه‌وێ جیاوازی بخه‌نه‌ نێوان خواو پێغه‌مبه‌ره‌کانی وه‌ ده‌ڵێن باوه‌ڕ به‌ هه‌ندێك(له‌ پێغه‌مبه‌ران) ده‌هێنین وه‌ باوه‌ڕ ناهێنن به‌ هه‌ندێکی تریان و ده‌یانه‌وێ له‌و نێوانه‌دا ڕێگه‌یه‌ك بده‌نه‌به‌ر.
  ئا ئه‌وانه‌ به‌ڕاستی بێ باوه‌ڕی ته‌واون وه‌ ئاماده‌مان کردووه‌ بۆ بێ باوه‌ڕان سزایه‌کی ڕیسواکه‌ر.
  وه‌ ئه‌وانه‌ی بڕوایان هێناوه‌ به‌ خواو پێغه‌مبه‌ره‌کانی وه‌ هیچ جیاوازی یه‌کیان نه‌خسته‌ نێوان هیچ کام له‌و پێغه‌مبه‌رانه‌ ئا ئه‌وانه‌ له‌ داهاتوودا خوا پاداشتیان ده‌داته‌وه‌ وه‌ خوا هه‌میشه‌ لێبورده‌ی میهره‌بانه‌.
  ئه‌ی موحه‌ممه‌د(صلی الله‌ علیه‌ وسلم)خاوه‌ن نامه‌کان داوات لێ ده‌که‌ن که‌ بۆیان بێنیته‌ خواره‌وه‌ په‌ڕاوێك له‌ ئاسمانه‌وه‌ جا به‌ڕاستی داوایان کرد له‌ مووسا گه‌وره‌تر له‌وه‌ وتیان خوامان نیشان بده‌ به‌ ئاشکرا جا بروسکه‌یه‌ك لێ ی دان و گرتنی به‌هۆی سته‌م کردنیانه‌وه‌ پاشان گوێره‌که‌یه‌کیان کرد به‌ په‌رستراوی خۆیان پاش ئه‌وه‌ی بۆیان هات به‌ڵگه‌ ئاشکراکان ئینجا ئێمه‌ چاوپۆشیمان له‌وه‌ش کرد(له‌و گوێره‌که‌ په‌رستیه‌یان) وه‌ به‌خشیمان به‌ مووسا موعجیزه‌و به‌ڵگه‌ی ئاشکرا تا باوه‌ڕ بێنن.
  وه‌ به‌رزمان کرده‌وه‌ به‌سه‌ر سه‌ریانه‌وه‌ (کێوی طور) به‌هۆی په‌یمان دانیانه‌وه‌، وه‌ وتمان پێ یان بچنه‌ ژووره‌وه‌ له‌ ده‌رگای(قودسه‌وه‌) به‌مل که‌چی وه‌ وتمان پێ یان ده‌ست درێژی مه‌که‌ن له‌ شه‌مماندا(به‌ ڕاوکردن) و وه‌رمان گرت لێیان په‌یمانێکی به‌هێزو پته‌و.
  جا به‌هۆی هه‌ڵوه‌شاندنه‌وه‌ی په‌یمانیان وه‌ به‌هۆی بڕوا نه‌هێنانیان به‌ ئایه‌ته‌کانی خوا وه‌ کوشتنی پێغه‌مبه‌رانیان به‌ ناڕه‌وا(وه‌ك‌ زه‌که‌ریا و یه‌حیا) وه‌ به‌هۆی ئه‌و وته‌یه‌یان: ئێمه‌ دڵمان داپۆشراوه‌(نه‌خێر وانیه‌) به‌ڵکو خودا مۆری ناوه‌ به‌سه‌ر دڵه‌کانیان دا به‌هۆی باوه‌ڕ نه‌هێنانیانه‌وه‌، که‌واته‌ باوه‌ڕ ناهێنن مه‌گه‌ر که‌مێکیان نه‌بێت.
  وه‌ به‌هۆی بڕوا نه‌هێنانیانه‌وه‌ وه‌ قسه‌کردنیان له‌ دژی مه‌ریه‌م که‌ بوختانێکی زۆر گه‌وره‌ بوو.
  وه‌ به‌هۆی ئه‌وه‌ی که‌ وتیان بێگومان ئێمه‌ مه‌سیح عیسای کوڕی مه‌ریه‌ممان کوشت که‌ پێغه‌مبه‌ری خوایه‌ له‌ کاتێکدا نه‌شیان کوشتبوو وه‌ هه‌ڵیشیان نه‌واسی بوو به‌ڵکو لێیان گۆڕدرا وه‌ بێگومان ئه‌وانه‌ی دووبه‌ره‌کیان تێ که‌وت ده‌رباره‌ی عیسا له‌ گوماندان له‌ کوشتنه‌که‌یدا هیچ زانینێکیان ده‌رباره‌ی نی یه‌ جگه‌ له‌ شوێن که‌وتنی گومان نه‌بێت وه‌ به‌ڕاستی و بێگومان نه‌یان کوشتبوو.
  وانی یه‌ به‌ڵکو خوا به‌رزی کرده‌وه‌ بۆ لای خۆی وه‌ خوا هه‌میشه‌ زاڵی کار دروسته‌.
  وه‌ هیچ که‌سێك نی یه‌ له‌ نامه‌داره‌کان مه‌گه‌ر بڕوای پێ دێنێ(به‌ عیسا) پێش مردنی وه‌ له‌ ڕۆژی دوایشدا(عیسا) ده‌بێ به‌ شایه‌ت به‌ سه‌ریانه‌وه‌.
  به‌هۆی سته‌م کردنه‌وه‌ له‌ لایه‌ن جووله‌که‌کانه‌وه‌ حه‌راممان کرد لێیان چه‌ند خۆراکێکی پاك و خاوێن که‌ حه‌ڵاڵ کرابوو بۆیان وه‌ به‌هۆی زۆر به‌رهه‌ڵستی کردنیان له‌ ڕێگه‌ی خوا.
  وه‌ به‌هۆی سوود وه‌رگرتنیانه‌وه‌ که‌ بیگومان لێیان قه‌ده‌غه‌ کرابوو وه‌ به‌هۆی سامان و ماڵی خه‌ڵکی خواردنیانه‌وه‌ به‌ ناڕه‌وا وه‌ ئاماده‌مان کردووه‌ بۆ بێ بڕواکانیان سزایه‌کی زۆر به‌ ئازار.
  به‌ڵام دامه‌زراوان(ڕۆچوان) له‌ زانیاریدا له‌وان(جووله‌که‌) و باوه‌ڕداره‌کان بڕوایان هه‌یه‌ به‌وه‌ی نێردراوه‌ته‌ خواره‌وه‌ بۆ سه‌ر تۆ وه‌ به‌وه‌ش پێش تۆ نێردراوه‌ته‌ خواره‌وه‌، وه‌ به‌جێ هێنه‌رانی نوێژ و زه‌کات ده‌ران و باوه‌ڕداران به‌ خوا و به‌ ڕۆژی دوایی ئه‌وانه‌ له‌ داهاتوویه‌کی نزیکدا پێیان ده‌به‌خشین پاداشتێکی زۆر گه‌وره‌.
  به‌ڕاستی ئێمه‌ نیگامان بۆ کردووی وه‌ك چۆن نیگامان کرد بۆ نووح و بۆ پێغه‌مبه‌ره‌کانی پاش ئه‌و وه‌ نیگامان کرد بۆ ئیبراهیم و ئیسماعیل و ئیسحاق و یه‌عقوب و نه‌وه‌کانی یه‌عقوب وه‌ عیسا و ئه‌یوب و یونس و هاروون و سوله‌یمان وه‌ زه‌بوریشمان به‌خشی به‌ داوود.
  وه‌ پێغه‌مبه‌رانێك بێگومان به‌سه‌رهاته‌کانیانمان گێڕاوه‌ته‌وه‌ بۆت له‌مه‌وپێش وه‌ پێغه‌مبه‌رانێك به‌سه‌رهاته‌کانیانمان نه‌ گێڕاوه‌ته‌وه‌ بۆت وه‌ خوا قسه‌ی کرد له‌گه‌ڵ مووسا به‌ قسه‌ کردن.
  پێغه‌مبه‌ران(مان ناردووه‌) که‌ موژده‌ ده‌رن و‌ ترسێنه‌رن بۆ ئه‌وه‌ی بۆ خه‌ڵکی نه‌بێت به‌ڵگه‌ به‌سه‌ر خواوه‌ دوای(ناردنی) پێغه‌مبه‌ران وه‌ خوا هه‌میشه‌ زاڵی کار دروسته‌.
  به‌ڵام خوا شایه‌تی ده‌دات به‌(ڕاستیه‌تی) ئه‌و قورئانه‌ی ناردویه‌تیه‌ خواره‌وه‌ بۆت به‌ زانینی خۆی ناردویه‌تیه‌ خواره‌وه‌ و فریشته‌کانیش شایه‌تی ئه‌ده‌ن وه‌ خوا به‌سه‌ شایه‌ت بێت.
  به‌ڕاستی ئه‌وانه‌ی که‌ بێ باوه‌ڕ بوون و به‌رهه‌ڵستی ڕێگای خوایان کرد بێگومان ئه‌وانه‌ گومڕا بوون به‌ گومڕابوونێکی له‌ ڕاده‌به‌ده‌ر.
  به‌ ڕاستی ئه‌وانه‌ی بڕوایان نه‌هێنا وه‌ سته‌میان کرد خوا لێیان خۆش نابێت ڕێنموونیشیان ناکات بۆ هیچ ڕێگایه‌ك.
  بێجگه‌ له‌ ڕێگه‌ی دۆزه‌خ ئه‌مێننه‌وه‌ تیایدا به‌ هه‌میشه‌یی و بێ بڕانه‌وه‌ وه‌ ئه‌وه‌ی باس کرا لای خوا ئاسانه‌.
  ئه‌ی خه‌ڵکینه‌ بێگومان پێغه‌مبه‌ر هێناویه‌تی بۆتان ڕاستی و ڕه‌وا له‌ لایه‌ن په‌روه‌ردگارتانه‌وه‌ که‌‌واته‌ ئێوه‌ش باوه‌ڕ بهێنن چاکتره‌ بۆتان وه‌ ئه‌گه‌ر باوه‌ڕ نه‌هێنن ئه‌وا بێگومان هه‌رچی له‌ ئاسمانه‌کان و زه‌وی دا هه‌یه‌ هی خوایه‌ وه‌ خوا هه‌میشه‌ زانای دانایه‌ واته‌ کاردروسته‌.
  ئه‌ی خاوه‌ن په‌ڕاوه‌ ئاسمانی یه‌کان زیاده‌ ڕه‌وی مه‌که‌ن له‌ ئایینه‌که‌تاندا وه‌ مه‌ڵێن له‌ باره‌ی خواوه‌ بێجگه‌ له‌ ڕاستی بێگومان مه‌سیح عیسای کوڕی مه‌ریه‌م ته‌نها پێغه‌مبه‌ری خوایه‌(دروستی کردوه‌ به‌) وته‌ی خۆی(ببه‌) به‌(جیبرییل دا) ناردی بۆ مه‌ریه‌م و(عیسا) گیانێکه‌ له‌ لایه‌ن خواوه‌ به‌خشراوه‌ که‌واته‌ بڕوا بهێنن به‌ خواو پێغه‌مبه‌رانی وه‌ مه‌ڵێن(خواکانمان) سیانن (الله‌ ، عیسی ، مریم)، (له‌و وته‌یه‌) کۆتایی بهێنن چاکتره‌ بۆتان بێگومان خوا په‌رستراوێکی ته‌نهایه‌ پاك و بێگه‌ردی بۆ خوا له‌وه‌ی ڕۆڵه‌ی هه‌بێت هه‌ر هی خوایه‌ هه‌رچی له‌ ئاسمانه‌کان و هه‌رچی له‌زه‌وی دایه‌ وه‌ خوا به‌سه‌ چاودێربێ و هه‌موو شتێکی بدرێته‌ ده‌ست.
  هه‌رگیز مه‌سیح لاریی نی یه‌(ناڕازی نی یه‌) له‌وه‌ی به‌نده‌ی خوا بێت هه‌روه‌ها فریشته‌ نزیکه‌کانیش وه‌ هه‌ر که‌س به‌ به‌ندایه‌تی خوا ڕازی نه‌بێت وه‌ خۆی به‌ گه‌وره‌ دابنێ ئه‌وه‌ له‌ داهاتوودا هه‌موویان کۆده‌کاته‌وه‌ لای خۆی.
  جا ئه‌وانه‌ی که‌ بڕوایان هێناوه‌ و کرده‌وه‌ چاکه‌کانیان کردوه‌ ئه‌وا پاداشتیان ده‌داته‌وه‌ و بۆیان زیادیش ده‌کات له‌ به‌هره‌ی خۆی به‌ڵام ئه‌وانه‌ی لاریی یان کرد(له‌ به‌ندایه‌تی ئه‌و) وه‌ خۆیان به‌ گه‌وره‌ زانی ئه‌وه‌ خوا سزایان ده‌دات به‌ سزایه‌کی به‌ ئازار وه‌ جگه‌ له‌خوا ده‌ستیان ناکه‌وێت هیچ دۆست و پشت گیرێك واته‌ سه‌رخه‌رێك.
  ئه‌ی خه‌ڵکینه‌ به‌ڕاستی بۆتان هات به‌ڵگه‌ی ئاشکرا له‌ په‌روه‌ردگارتانه‌وه‌، وه‌ ناردمانه‌ خواره‌وه‌ بۆتان ڕووناکی یه‌کی ئاشکراکه‌ر واته‌ قورئان.
  جا ئه‌وانه‌ی باوه‌ڕیان به‌خوا هێناوه‌ و پشتیان به‌و به‌ستووه‌ ئه‌وه‌ بێگومان ده‌یان خاته‌ ناو به‌زه‌یی خۆیه‌وه‌و به‌هره‌و چاکه‌(ی خۆیه‌وه‌) وه‌ ڕێنماییان ده‌کات بۆ لای خۆی که‌ ڕێگای ڕاسته‌.
  ئه‌ی موحه‌ممه‌د(صلی الله‌ علیه‌ وسلم) داوای فتوات لێ ده‌که‌ن بڵێ خوا فتواتان بۆ ده‌دات ده‌رباره‌ی که‌لاله‌(که‌سێکه‌ نه‌وه‌و کوڕ و باوك و باپیری نه‌بێت) ئه‌گه‌ر پیاوێك مردوو منداڵی نه‌بوو ته‌نها خوشکێکی هه‌بوو ئه‌وه‌ نیوه‌ی میراتی برا مردووه‌که‌ی ده‌که‌وێ وه‌(ئه‌گه‌ر ئافره‌تێ بمرێ و ته‌نها برایه‌کی هه‌بێ) ئه‌و(برایه‌) میراتی خوشکه‌ مردووه‌که‌ی هه‌مووی ده‌بات ئه‌گه‌ر خوشکه‌ مردووه‌که‌ی منداڵی نه‌بێت به‌ڵام ئه‌گه‌ر دوو خوشك بوون(دوا برا مردووه‌ که‌یان) ئه‌وا دوو سێ یه‌کی میراتی براکه‌یان ده‌به‌ن وه‌ ئه‌گه‌ر میراتگره‌کان چه‌ند خوشك و برایه‌ك بوون، پیاوان و ئافره‌تان ئه‌وه‌ بۆ هه‌ر نێرینه‌یه‌ك ئه‌ندازه‌ی به‌شی دوو مێینه‌ هه‌یه‌ خوا بۆتان ڕوون ده‌کاته‌وه‌ تا گومڕا نه‌بن وه‌ خوا به‌ هه‌موو شتێك زانایه‌.
  ئه‌ی بڕواداران به‌ڵێنه‌کانتان ببه‌نه‌ سه‌ر حه‌ڵاڵ کراوه‌ بۆتان (گۆشتی) ئاژه‌ڵ و چوارپێ (مه‌ڕ و بزن و وشتر و ڕه‌شه‌ وڵاغ) بێجگه‌ له‌وه‌ی که‌ ده‌خوێنرێته‌وه‌ به‌ سه‌رتان دا (حه‌رامن) دروست نی یه‌ ڕاو بکه‌ن له‌ کاتێکدا ئێوه‌ له‌ ئیحرام دابن به‌ڕاستی خوا هه‌رچی بوێت بڕیاری بۆ ده‌دات.
  ئه‌ی ئه‌وانه‌ی بڕواتان هێناوه‌ ڕێ مه‌گرن له‌ دروشمه‌کانی خوا (هه‌ڵی مه‌وه‌شێننه‌وه‌) و جه‌نگ مه‌که‌ن له‌ مانگه‌ قه‌ده‌غه‌ کراوه‌کان دا وه‌ ڕێ مه‌گرن له‌و قوربانیانه‌ی به‌ دیاری ده‌هێنرێن بۆ مه‌ککه‌ و (ڕێ مه‌گرن و زیان مه‌ده‌ن) له‌و قوربانیانه‌ی ملوانکه‌یان له‌ مل کراوه‌ (دیاری کراون بۆ نه‌زر) وه‌ مه‌شکێنن ڕێزی ئه‌وانه‌ی نیازی ماڵی خوا ده‌که‌ن به‌ ته‌مای به‌هره‌مه‌ندی و ڕه‌زامه‌ندی په‌روه‌ردگاریانن وه‌ کاتێك ئیحرامتان شکاند ئه‌وه‌ (دروسته‌) ڕاو بکه‌ن با خه‌شم و قینتان له‌ کۆمه‌ڵێك واتان لێ نه‌کات له‌به‌ر ئه‌وه‌ی به‌رگرییان کردن له‌ مزگه‌وتی حه‌رام(که‌عبه‌) که‌ ده‌ست درێژی بکه‌ن وه‌ کۆمه‌کی یه‌کتری بکه‌ن له‌سه‌ر چاکه‌ و پارێزگاری وه‌ کۆمه‌کی یه‌کتر مه‌که‌ن له‌سه‌ر تاوان و ده‌ست درێژی و له‌ خوا بترسن بێگومان خوا تۆڵه‌ی به‌تینه‌.
  له‌ سه‌رتان یاساغ کراوه‌(گۆشتی) مرداره‌وه‌ بوو وه‌ خوێن وه‌ گۆشتی به‌راز و ئه‌و ئاژه‌ڵه‌ی له‌ کاتی سه‌ر بڕیندا ناوی غه‌یری خوای لێ برابێ و ئاژه‌ڵی خنکاو(و خنکێنراو) وه‌ ئه‌وه‌ی که‌ لێ ی درابێ تا گیانی ده‌رچوبێ وه‌ ئه‌وه‌ی له‌ به‌رزی که‌وتبێته‌ خواره‌وه‌و مردبێ وه‌ شۆق لێدراو(که‌ به‌و شۆق لێدانه‌ مردبێ) وه‌ ئه‌وه‌ی دڕنده‌ لێ ی خواردبێ بێجگه‌ ئه‌وه‌ی(پێش مردن) سه‌رتان بڕی بێ هه‌روه‌ها(یاساغ کراوه‌ له‌ سه‌رتان) ئه‌و ئاژه‌ڵه‌ی له‌سه‌ر به‌رد سه‌ر بڕابێ(نصب: چه‌ند به‌ردێ بوون له‌ ده‌وری که‌عبه‌ به‌ پیرۆز سه‌یر ده‌کران و له‌ لایان دا ئاژه‌ڵیان سه‌ر ده‌بڕی) و داواکردنی به‌ش به‌خت(و نیاز گرتنه‌وه‌) به‌ تیرو پشك(ئه‌نجام دانی) ئه‌مانه‌ هه‌مووی له‌ فه‌رمان ده‌رچوون و تاوانه‌ ئه‌وانه‌ی بڕوایان نه‌هێناوه‌ ئه‌مڕۆ نائومێد بوون له‌ ئاینه‌که‌تان که‌واته‌ لێیان مه‌ترسن ته‌نها له‌ من بترسن ئه‌مڕۆ ئایینه‌که‌تانم ته‌واو(کامڵ) کردوه‌ بۆتان و چاکه‌و به‌هره‌ی خۆم به‌ ته‌واوی ڕشتووه‌ به‌سه‌رتاندا و ڕازی بووم که‌ ئیسلام ئایینتان بێت جا هه‌ر که‌س ناچار بوو له‌ برسیه‌تیدا بێ ئه‌وه‌ی نیه‌تی گوناه کردنی هه‌بێ(له‌و گۆشتانه‌ بخوات گوناهی ناگات) ئه‌وه‌ به‌ڕاستی خوا لێخۆش بووی به‌ به‌زه‌یی یه‌.
  ئه‌ی موحه‌ممه‌د(صلی الله‌ علیه‌ وسلم) پرسیارت لێ ده‌که‌ن چی حه‌ڵاڵ کراوه‌ بۆیان ؟ بڵێ حه‌ڵاڵ کراوه‌ بۆتان هه‌موو خۆراکه‌ پاکه‌کان وه‌ (نێچیری) ئه‌و باڵنده‌و تانجی و سه‌گه‌ ڕاو که‌رانه‌ی که‌ فێری ڕاوتان کردوون فێری ڕاویان ئه‌که‌ن له‌وه‌ی خوا فێری کردوون ده‌بخۆن له‌وانه‌ی بۆتان ده‌گرن و ناوی خوای له‌سه‌ر بێنن(کاتێ تانجی یه‌که‌ی تێ به‌رئه‌ده‌ن و کاتێ ده‌یخۆن) و له‌ خوا بترسن بێگومان خوا لێپرسینه‌وه‌ی خێرایه‌.
  ئه‌مڕۆ حه‌ڵاڵ کراوه‌ بۆتان خۆراکه‌ پاك و خاوێنه‌کان وه‌ خۆراکی ئه‌وانه‌ی نامه‌یان پێ دراوه‌ حه‌ڵاڵه‌ بۆتان وه‌ خۆراکی ئێوه‌ش حه‌ڵاڵه‌ بۆ ئه‌وان وه‌ ئافره‌تانی(ئازادی) داوێن پاك له‌ ئیمانداران(حه‌ڵاڵه‌ بۆتان) هه‌روه‌ها ئافره‌تانی (ئازادی) داوێن پاك له‌ نامه‌دارانی پێش ئێوه‌ ئه‌گه‌ر ئێوه‌ ماره‌یی یه‌کانیان بده‌نێ(حه‌ڵاڵن بۆتان) ئێوه‌ ده‌بێ داوێن پاك بن داوێن پیس نه‌بن(به‌ ئاشکرا) و دۆستی ژێر به‌ ژێرتان نه‌بێ(بۆ داوێن پیسی) وه‌ ئه‌وه‌ی بێ باوه‌ڕ بێ به‌ ئیمان و شه‌ریعه‌ت ئه‌وه‌ بێگومان کرده‌وه‌کانی هه‌ڵده‌وه‌شێته‌وه‌ وه‌ له‌ ڕۆژی دوایی دا یه‌کێکه‌ له‌ ڕه‌نج بێبه‌ران.
  ئه‌ی ئه‌وانه‌ی باوه‌ڕ دارن ئه‌گه‌ر هه‌ستان بۆ نوێژ کردن ئه‌وه‌ ده‌م و چاوتان بشۆن هه‌روه‌ها ده‌سته‌کانتان تا ئانیشکه‌کانتان وه‌ ده‌ستی ته‌ڕ بهێنن به‌سه‌رتان دا وه‌ پێکانتان(بشۆن) تا هه‌ر دوو قوله‌ پێتان وه‌ ئه‌گه‌ر له‌ش گران بوون ئه‌وه‌ خۆتان خاوێن بکه‌نه‌وه‌ (خۆتان بشۆن) وه‌ ئه‌گه‌ر نه‌خۆش بوون یان له‌ سه‌فه‌ردا بوون یان که‌سێکتان هاته‌وه‌ له‌ شوێنی پێویستی سه‌رئاو یان جووت بوون(یا پێستان به‌ر یه‌ك که‌وت) له‌گه‌ڵ خێزانه‌کانتاندا و ئاوتان ده‌ست نه‌که‌وت ئه‌وه‌ ته‌یه‌موم بکه‌ن به‌ خۆڵیکی پاك جا ده‌ست بهێنن به‌ ده‌م و چاو و ده‌سته‌کانتان دا به‌و تۆز و خۆڵه‌ پاکه‌ خوا نایه‌وێ هیچ جۆره‌ ته‌نگی و ناڕه‌حه‌تیه‌ك له‌ سه‌رتان دابنێ به‌ڵکو ئه‌یه‌وێ پاکتان بکاته‌وه‌ و چاکه‌ و به‌هره‌ی خۆی ته‌واو بکات به‌سه‌رتانه‌وه‌ به‌ڵکو سوپاسی بکه‌ن.
  یادی چاکه‌ و به‌هره‌ی خوا بکه‌نه‌وه‌ به‌سه‌رتانه‌وه‌، وه‌ ئه‌و په‌یمانه‌ی که‌ دایمه‌زراندن پێ ی کاتێ که‌ وتتان بیستمان و گوێڕایه‌ڵ بووین له‌ خوا بترسن به‌ڕاستی خوا چاك ئاگاداره‌ به‌وه‌ی له‌ سینگه‌کاندایه‌.
  ئه‌ی ئه‌وانه‌ی باوه‌ڕتان هێناوه‌ زۆر به‌ ڕێکوپێکی هه‌ستن به‌ ئه‌نجام دانی فه‌رمانه‌کانی خوا شایه‌تی ده‌ربن به‌ دادو ڕاستی با ڕق و کینه‌تان له‌ ده‌سته‌و کۆمه‌ڵێك هانتان نه‌دا له‌سه‌ر ئه‌وه‌ی ڕاست نه‌ڕۆن و دادگه‌ر نه‌بن، دادگه‌ر بن ئه‌وه‌ نزیکتره‌ له‌ پارێزکاریه‌وه‌ وه‌ له‌ خوا بترسن بێگومان خوا ئاگایه‌ به‌ کرده‌وه‌کانتان.
  خوا به‌ڵێنی داوه‌ به‌وانه‌ی بڕوایان هێناوه‌ و کرده‌وه‌ی چاکه‌کانیان کردوه‌، بۆیان هه‌یه‌ لێخۆش بوون و پاداشتێکی گه‌وره‌.
  وه‌ ئه‌وانه‌ی بڕوایان نه‌هێنا وه‌ ئایه‌ته‌کانی ئێمه‌یان به‌درۆ دائه‌نا ئه‌وانه‌ هاوڕێ ی ئاگری دۆزه‌خن.
  ئه‌ی ئه‌وانه‌ی بڕواتان هێناوه‌ یادی چاکه‌و به‌هره‌ی خوا بکه‌نه‌وه‌ به‌سه‌رتانه‌وه‌ کاتێ کۆمه‌ڵێك نیازیان کرد که‌ ده‌ست درێژ بکه‌ن بۆتان خوایش به‌رگری ده‌ست درێژی ئه‌وانی لێکردن وه‌ له‌ خوا بترسن وه‌ با بڕواداران هه‌رپشت به‌خوا ببه‌ستن.
  سوێند به‌خوا، به‌ڕاستی خوا په‌یمانی به‌هێزی وه‌رگرت له‌ نه‌وه‌ی ئیسرائیل و هه‌ڵمان بژارد له‌وان دوانزه‌ چاودێر وه‌ خوا فه‌رمووی بێگومان من له‌ گه‌ڵتانم سوێند به‌خوا ئه‌گه‌ر به‌ڕێکی نوێژ به‌جێ بهێنن و زه‌کات بده‌ن و باوه‌ڕ بهێنن به‌ نێرراوه‌کانم وه‌ یارمه‌تی یان بده‌ن و ڕێزیان بگرن وه‌ قه‌رز بده‌ن به‌( به‌نده‌کانی) خوا به‌ قه‌رزدانێکی جوان و چاك ئه‌وه‌ بێگومان گوناه و خراپه‌کانتان ئه‌سڕمه‌وه‌ وه‌ ئه‌تان خه‌مه‌ به‌هه‌شتانێك که‌ ڕووباره‌کان دێن و ده‌چن به‌ژێریاندا ئینجا له‌ پاش ئه‌و مه‌رج و په‌یمانه‌ هه‌ر که‌س له‌ ئێوه‌ بێ بڕوا ببێ ئه‌وه‌ بێگومان ڕێگای ڕاستی ون کردوه‌.
  ئینجا به‌هۆی(پاش گه‌ز بوونه‌وه‌و) هه‌ڵوه‌شاندنه‌وه‌یان بۆ په‌یمانه‌که‌یان نه‌فره‌تمان لێ کردن وه‌ دڵه‌کانیانمان گێڕا به‌ دڵێکی ڕه‌ق و وشك وته‌و فه‌رمووده‌ی خوا لاده‌ده‌ن له‌ شوێنه‌کانی خۆی وه‌ له‌ بیریان کرد به‌شێکی زۆر له‌وه‌ی کا ئامۆژگاری کرابوون پێ ی بێ کۆتایی و دواهاتن(به‌رده‌وام) ئاگادار ئه‌بی به‌سه‌ر ناپاکی و کرده‌وه‌ی ناپاکیانه‌وه‌ مه‌گه‌ر که‌مێك له‌وان نه‌بێت جا ببوره‌ لێیان و چاو پۆشی بکه‌ به‌ڕاستی خوا چاکه‌کارانی خۆش ده‌وێ.
  وه‌ له‌وانه‌ی که‌ ده‌یان وت ئێمه‌ گاوورین به‌ڵێن و په‌یمانی به‌هێزمان لێ وه‌رگرتن به‌ڵام به‌شێکی گه‌وره‌ له‌وه‌ی که‌ ئامۆژگاری کران پێ ی (له‌سه‌ر زمانی عیسا) له‌ بیریان چوو به‌هۆی ئه‌وه‌وه‌ دوژمنایه‌تی و کینه‌ به‌ریمان خسته‌ نێوانیان تا ڕۆژی دوایی وه‌ له‌مه‌ودوا خوا هه‌واڵیان پێ ده‌دات به‌وه‌ی که‌ ده‌یان کرد (له‌ جیهان) دا.
  ئه‌ی نامه‌ داره‌کان بێگومان نێرراومان هاتووه‌ بۆ ئێوه‌ ڕوونی ده‌کاته‌وه‌ بۆتان زۆری له‌وه‌ی که‌ ئێوه‌ ده‌تان شارده‌وه‌ له‌ کتێب (ی ته‌ورات و ئینجیل) وه‌ چاو پۆشی ده‌کات له‌ زۆرێك له‌وانه‌ بێگومان بۆتان هاتووه‌ له‌ لایه‌ن خواوه‌ ڕووناکی یه‌کی گه‌وره‌و نامه‌یه‌کی ڕوون که‌ره‌وه‌.
  خوا ڕێنوونی که‌سێکی پێ ده‌کات شوێن ڕه‌زامه‌ندی ئه‌و بکه‌وێ بۆ ڕێگه‌کانی ئارامی و ئاشتی وه‌ ده‌ریان ده‌هێنێ له‌ تاریکی یه‌کان بۆ ناو ڕووناکی به‌ مه‌یل و فه‌رمانی خۆی وه‌ ڕێنموونیان ده‌کات بۆ ڕێگای ڕاست.
  سوێند به‌خوا به‌ڕاستی بێ باوه‌ڕ بوون ئه‌وانه‌ی که‌ وتیان به‌ڕاستی خوا هه‌ر مه‌سیحی(عیسا) کوڕی مه‌ریه‌مه‌(ئه‌ی موحه‌ممه‌د(صلی الله‌ علیه‌ وسلم)) بڵێ ئه‌وه‌ کێ ده‌توانێ ڕێ ی هیچ شتێ بگرێ له‌خوا ئه‌گه‌ر بیه‌وێ مه‌سیحی کوڕی مه‌ریه‌م له‌ناو به‌رێ هه‌روه‌ها دایکی و هه‌رچی که‌سیش له‌ زه‌ویی دا هه‌یه‌ وه‌ هه‌ر بۆ خوایه‌ خاوه‌ن دارێتی ئاسمانه‌کان و زه‌وی و هه‌رچی وا له‌ نێوانیاندا دروست ئه‌کاو دایئه‌هێنێ هه‌رچی بیه‌وێ وه‌ خوا به‌سه‌ر هه‌موو شتێکدا به‌ توانایه‌.
  جووله‌که‌و گاووره‌کان ده‌یان وت ئێمه‌ کوڕان و خۆشه‌ویستانی خواین بڵێ ده‌ی بۆچی سزاتان ده‌دات به‌هۆی گوناهه‌ کانتانه‌وه‌ (نه‌خێر ڕاست نی یه‌) به‌ڵکو ئێوه‌ مرۆڤێکن له‌و مرۆڤانه‌ی که‌ خوا دروستی کردون خۆش ئه‌بێ له‌هه‌ر که‌س بیه‌وێ و سزای هه‌رکه‌سیش ئه‌دات که‌ بیه‌وێ و هه‌ر بۆ خوایه‌ موڵکی ئاسمانه‌کان و زه‌وی وه‌ هه‌رچی وا له‌ نێوانیاندا وه‌ هه‌ر بۆ لای ئه‌ویشه‌ گه‌ڕانه‌وه‌.
  ئه‌ی نامه‌داره‌کان بێگومان نێرراوه‌که‌مان هات بۆ ناوتان(به‌رنامه‌ی خوا) ڕوون ده‌کاته‌وه‌ بۆتان پاش ماوه‌یه‌ك له‌ ناردنی پێغه‌مبه‌ران له‌به‌ر ئه‌وه‌ی نه‌ڵێن: نه‌هات بۆ لامان هیچ مژده‌ده‌ر و ترسێنه‌رێك ئه‌وه‌تا بێگومان مژده‌ده‌ر و ترسێنه‌رتان بۆ هاتووه‌ وه‌ خوا به‌ تواناو ده‌سه‌ڵات داره‌ به‌سه‌ر هه‌موو شتێکدا.
  باسی ئه‌و کاته‌ بکه‌ که‌ مووسا فه‌رمووی به‌ گه‌له‌که‌ی ئه‌ی گه‌له‌که‌م بیری چاکه‌ و به‌هره‌ی خوا بکه‌نه‌وه‌ به‌سه‌رتانه‌وه‌ کاتێ که‌ پێغه‌مبه‌رانی تێدا هه‌ڵخستوون وه‌ چه‌ندینی کردوون به‌ پادشا وه‌ شتێکی پێ به‌خشیوون که‌ نه‌ی به‌خشیووه‌ به‌ هیچ که‌س له‌ جیهانیان.
  ئه‌ی گه‌له‌که‌م بچنه‌ ناو ئه‌و خاکه‌ پیرۆزه‌ی (پاك کراوه‌ له‌ بت په‌رستی) که‌ خوا بڕیاری داوه‌ بۆتان وه‌ پاشه‌وپاش وه‌رنه‌گه‌ڕێنه‌وه‌ له‌ ئایینه‌که‌تان (ئه‌گه‌ر بگه‌ڕێنه‌وه‌) ئه‌وه‌ به‌ زیانباری و نائومێدی ئه‌گه‌ڕێنه‌وه‌.
  وتیان ئه‌ی مووسا به‌ڕاستی گه‌لێکی زۆردار و سته‌مکار له‌و شاره‌دایه‌ وه‌ ئێمه‌ هه‌رگیز ناچینه‌ ناوی تا ئه‌وان لێ ی ده‌رنه‌چن ئینجا ئه‌گه‌ر ئه‌وان لێ ی ده‌رچوون ئه‌وکاته‌ بێگومان ئێمه‌ تێ ی ئه‌چین.
  وتیان: دوو پیاو له‌وانه‌ی له‌ خوا ده‌ترسان وه‌ خوا چاکه‌ی ئیمانی ڕشت بوو به‌سه‌ریاندا بده‌ن به‌سه‌ریاندا له‌ قاپی شاره‌وه‌ بچنه‌ ژووره‌وه‌ جا ئه‌گه‌ر چوونه‌ ناویه‌وه‌ ئه‌وه‌ به‌ڕاستی ئێوه‌ زاڵ ده‌بن به‌سه‌ریاندا وه‌پشت هه‌ر به‌خوا ببه‌ستن ئه‌گه‌ر ئێوه‌ باوه‌ڕدارن.
  ووتیان ئه‌ی مووسا به‌ڕاستی ئێمه‌ هه‌رگیز ناچینه‌ ناو ئه‌و شاره‌ تا ئه‌وان تێیدابن که‌واته‌ بڕۆ خۆت و په‌روه‌رگارت له‌دژیان جه‌نگ بکه‌ن بێگومان ئێمه‌ لێره‌ دانیشتووین.
  مووسا وتی ئه‌ی په‌روه‌رگارم به‌ڕاستی من خاوه‌نی هیچ که‌سێك نیم بێجگه‌ له‌خۆم و براکه‌م نه‌بێت که‌واته‌ جیایی بخه‌ره‌ نێوان ئێمه‌و ئه‌و گه‌له‌ی که‌ له‌سنووری خوا ده‌رچوون.
  خوا فه‌رمووی به‌ڕاستی ئه‌و(خاکه‌ پیرۆزه‌) قه‌ده‌‌‌غه‌ کراوه له‌سه‌ریان ماوه‌ی چل ساڵ به‌سه‌رگه‌ردانی ده‌خولێنه‌وه‌ به‌سه‌ر زه‌ویدا بۆیه‌ خه‌م مه‌خۆ له‌سه‌ر ئه‌و گه‌له‌ی که‌له‌ سنووری خوا ده‌رچوون.
  ئه‌ی موحه‌ممه‌د(صلی الله‌ علیه‌ وسلم) بخوێنه‌ره‌وه‌ به‌سه‌ریاندا هه‌واڵی دوو کوڕه‌که‌ی ئاده‌م که‌ حه‌ق و ڕاسته‌ کاتێ هه‌ردووکیان دووجۆره‌ قوربانی یان کرد ئینجا له‌ یه‌کێکیان وه‌رگیرا وه‌ له‌وی تریان وه‌ نه‌گیرا (ئه‌وه‌یان لێی گیرا نه‌کرا) وتی بێگومان ده‌بێ هه‌ر بتکوژم ئه‌ویش وتی خوا (قوربانی) ته‌نها له‌پارێزکاران گیرا ده‌کات.
  سوێند به‌خوا ئه‌گه‌ر تۆ ده‌ستم بۆ درێژکه‌ی بۆ ئه‌وه‌ی بمکوژی من ده‌ست درێژ ناکه‌م بۆ تۆ بۆ ئه‌وه‌ی بتکوژم به‌ڕاستی من له‌خوا ئه‌ترسم که‌ په‌روه‌رگاری هه‌موو جیهانیانه‌.
  به‌ڕاستی من ده‌مه‌وێت که‌ تۆ بگه‌ڕێیته‌وه‌(بۆ لای خوا) به‌گوناهی من و خۆیشته‌وه‌ ئه‌وسا تۆ له‌هاوه‌ڵانی دۆزه‌خ ده‌بیت هه‌ر ئه‌وه‌ش پاداشتی سته‌م کارانه‌.
  ئینجا ده‌رونی (ئه‌و تاوانباره‌) هانی دا بۆ کوشتنی براکه‌ی و کوشتنی به‌ هۆی یه‌وه‌ چووه‌ ڕیزی زیان باران.
  پاشان خوا قه‌له‌ ڕه‌شێکی نارد له‌زه‌ویدا چاڵی هه‌ڵئه‌که‌ند(بۆ قه‌له‌ ڕه‌شێکی مرداره‌وه‌ بوو) بۆ ئه‌وه‌ی نیشانی بدات که‌ چۆن له‌شی براکه‌ی بشارێته‌وه‌ وتی ئای داخی سه‌ختم بۆ من ده‌سته‌ پاچه‌بووم له‌وه‌ی وه‌ك ئه‌م قه‌له ‌ڕه‌شه‌بم ؟ تا ته‌رم و عه‌و‌ره‌تی براکه‌م بشارمه‌وه‌ ئه‌وسا چووه‌ ڕیزی په‌شیمان بوانه‌وه‌.
  هه‌ر له‌به‌ر ئه‌وه‌(ی که‌ له‌و داستانه‌دا باسکرا) پێویستمان کرد له‌سه‌ر نه‌وه‌ی ئیسرائیل که‌ بێگومان بڕیار ئه‌مه‌یه‌ ئه‌وه‌ی ته‌نیا که‌سێك بکوژێت له‌ تۆڵه‌ی که‌سێکی کوژراودا نه‌بێت یان خراپه‌کاری و ئاژاوه‌یی بنێته‌وه‌ له‌سه‌ر زه‌وی دا ئه‌وه‌ وه‌ك ئه‌وه‌ وایه‌ هه‌موو خه‌ڵکی کوشتبێ ئه‌وه‌ش بێ تاوانێك ڕزگارکات له‌ کوژران ئه‌وه‌ وه‌ك ئه‌وه‌ وایه‌ هه‌موو ئاده‌می ڕزگار کردبێت و زیندووی کردبنه‌وه‌ سوێند به‌خوا بێگومان، فروستاده‌کانمان هاتن بۆلایان به‌ به‌ڵگه‌ ڕوونه‌کانه‌وه‌ که‌چی له‌ پاش ئه‌وه‌ زۆرێك له‌وانه‌ زیاده‌ ڕه‌وی یان کرد له‌ زه‌وی دا.
  به‌ڕاستی تۆڵه‌ی ئه‌وانه‌ی که‌ جه‌نگ و دوژمنایه‌تی ئه‌که‌ن له‌گه‌ڵ خواو پێغه‌مبه‌ره‌که‌یدا وه‌ هه‌وڵ ئه‌ده‌ن له‌ زه‌وی دا خراپه‌ بڵاو بکه‌نه‌وه‌ (ئه‌وه‌ تۆڵه‌یان) ئه‌وه‌یه‌ بکوژرێن یا هه‌ڵبواسرێن به‌ دارا یان ده‌ست و قاچیان ببڕدرێت به‌ پێچه‌وانه‌وه‌(ڕاست و چه‌پ)  یان دوور بخرێنه‌وه‌ له‌ وڵات ئه‌مه‌ زه‌بونی و ئابڕو بردنیانه‌ له‌ جیهاندا له‌ دوا ڕۆژیشدا بۆیان هه‌یه‌ سزایه‌کی گه‌وره‌.
  بێجگه‌ له‌وانه‌ی ته‌وبه‌یان کردووه‌ له‌ پێش ئه‌وه‌ی ده‌سه‌ڵاتتان ببێت به‌سه‌ریاندا تا بزانن که‌ به‌ڕاستی خوا لێبورده‌ی میهره‌بانه‌.
  ئه‌ی ئه‌وانه‌ی بڕواتان هێناوه‌ له‌ خوا بترسن بگه‌ڕێن به‌دوای هه‌موو هۆکارێکدا که‌ نزیکتان بخاته‌وه‌ له‌ خوا وه‌ تێ بکۆشن و خه‌بات بکه‌ن له‌ ڕێگه‌ی خوادا به‌ ئومێدی ڕزگار بوونتان.
  به‌ڕاستی ئه‌وانه‌ی که‌ له‌جیهاندا بێ بڕوا بوون ئه‌گه‌ر ببنه‌ خاوه‌نی هه‌رچی له‌ زه‌وی دایه‌ هه‌مووی ئه‌وه‌نده‌ی تریشی له‌گه‌ڵ بێت بۆ ئه‌وه‌ی خۆی پێ بکڕنه‌وه‌ و ڕزگارکه‌ن له‌ سزای ڕۆژی دوایی لێ یان وه‌رناگیرێ وه‌ بۆیان هه‌یه‌ سزایه‌کی به‌ ئازار.
  ده‌یانه‌وێ له‌ ئاگری دۆزه‌خ بێنه‌ ده‌ره‌وه‌ به‌ڵام هه‌رگیز ده‌رچوونیان لێی(ئاگری دۆزه‌خ) نی یه‌ و سزای به‌رده‌وامیان بۆ هه‌یه‌.
  پیاو و ئافره‌تی دز ده‌ستیان ببڕن له‌ تۆڵه‌ی ئه‌و دزیه‌ی کردویانه‌ ئه‌مه‌ تۆڵه‌و ته‌مێ کردنێکه‌ له‌ لایه‌ن خواوه‌، وه‌ خوا باڵا ده‌ستی کار دروسته‌.
  جا هه‌ر که‌س تۆبه‌ی کرد له‌ پاش سته‌مه‌که‌ی (دزیه‌که‌ی) وه‌ کرده‌وه‌ی چاکی کرد و باش بوو ئه‌وه‌ بێگومان خوا تۆبه‌که‌ی لێ وه‌رده‌گرێ به‌ڕاستی خوا لێبورده‌ی میهره‌بانه‌.
  ئایا نه‌ت زانیوه‌ که‌ هه‌ر بۆ خوایه‌ خاوه‌نێتی ئاسمانه‌کان و زه‌وی سزای هه‌ر که‌سێك ده‌دات که‌ بیه‌وێ وه‌ ئه‌بوورێ له‌ هه‌ر که‌س خۆی بیه‌وێ وه‌ خوا به‌سه‌ر هه‌موو شتێکدا به‌ توانا و ده‌سه‌ڵاتداره‌.
  ئه‌ی پێغه‌مبه‌ر(صلی الله‌ علیه‌ وسلم) غه‌م بارت نه‌کات ئه‌وانه‌ی که‌ پێشبڕکێ ده‌که‌ن له‌ بێ بڕوایی دا له‌وانه‌ی به‌ده‌م ئه‌ڵێن بڕوامان هێناوه‌ که‌چی دڵه‌کانیان بڕوای نه‌هێناوه‌ هه‌روه‌ها له‌وانه‌ش که‌ جووله‌که‌ن زۆر گوێ قوڵاخن بۆ درۆ زۆر گوێ له‌ مشتی ده‌سته‌یه‌کی ترن که‌ نه‌هاتوون بۆ لای تۆ وته‌کانی(ته‌ورات) ده‌گۆڕن له‌ پاش ئه‌وه‌ی خوا له‌ شوێنی خۆی دایناون ئه‌ڵێن ئه‌گه‌ر ئه‌مه‌(ی ئێمه‌) تان پێ گوترا (له‌ لایه‌ن موحه‌ممه‌د(صلی الله‌ علیه‌ وسلم)) ئه‌وه‌ وه‌ری گرن ئه‌گه‌ر له‌ ئه‌مه‌(ی ئێمه‌) تان پێ نه‌گوترا ئه‌وا خۆتان بپارێزن وه‌ هه‌ر که‌سێك خوا بیه‌وێ کافرو گومڕای بکات ئه‌وه‌ تۆ له‌ به‌رامبه‌ر خوادا هیچت پێ ناکرێ بۆی ئه‌وانه‌ که‌سانێکن که‌ خوا نه‌ی ویستووه‌ دڵه‌کانیان پاك بکاته‌وه‌ له‌ دنیادا سه‌ر شۆڕده‌بن وه‌ له‌ ڕۆژی دوایشدا ئاماده‌یه‌ بۆیان سزایه‌کی زۆر گه‌وره‌.
  ئه‌و(جووله‌کانه‌) زۆر گوێ قوڵاخی درۆن ماڵی حه‌رام زۆر ده‌خۆن جا ئه‌گه‌ر ئه‌وانه‌ هاتن بۆ لات ئه‌وه‌(به‌ویستی خۆت) بڕیار بده‌ له‌ نێوانیاندا یان وازیان لێ بهێنه‌ خۆ ئه‌گه‌ر وازیان لێ بهێنی ئه‌وه‌ هیچ زیانێکت پێ ناگه‌یه‌نن وه‌ ئه‌گه‌ر بڕیارت دا له‌ نێوانیاندا ئه‌وا به‌ دادوه‌ری بڕیار بده‌ چونکه‌ به‌ڕاستی خوا دادگه‌رانی خۆش ده‌وێ.
  وه‌ ئه‌وانه‌ چۆن تۆ ده‌که‌ن به‌ دادوه‌ر له‌ کاتێکدا ته‌وراتیان لایه‌ که‌ حوکم و بڕیاری خوای تیایه‌ ئینجا له‌ پاش ئه‌وه‌(ی که‌ کردیتیان به‌ دادوه‌ر) ڕوو وه‌ر ده‌گێڕن بێگومان ئه‌وانه‌ بڕوادار نین.
  بێگومان ئێمه‌ ته‌وراتمان نارده‌ خواره‌وه‌ که‌ ڕێنموونی و ڕووناکی تێدا بوو ئه‌و پێغه‌مبه‌رانه‌ حوکمیان پێ ده‌کرد که‌ موسوڵمان و مل که‌چ بوون بۆ ئه‌وانه‌ی که‌ جووله‌که‌ بوون هه‌روه‌ها زانا خوا ناسه‌کان و زانا شه‌رع زانه‌کان(حوکمیان پێ ده‌کرد) به‌هۆی ئه‌وه‌ی فه‌رمانی پارێزگاری کتێبی خوا (ته‌ورات) یان پێ کرابوو (له‌ لایه‌ن پێغه‌مبه‌ره‌کانیانه‌وه‌) وه‌ شایه‌تیش بوون له‌سه‌ری که‌واته‌(زانایانی جووله‌که‌) له‌ خه‌ڵکی مه‌ترسن به‌ڵکو ته‌نها له‌ من بترسن به‌ڵگه‌و فه‌رمانه‌کانی من مه‌گۆڕنه‌وه‌ (مه‌فرۆشن) به‌ نرخێکی که‌م وه‌ هه‌ر که‌س حوکم نه‌کات به‌و بڕیارانه‌ی که‌ خوا ناردوویه‌تیه‌ خواره‌وه‌ ئا ئه‌وانه‌ بێ باوه‌ڕن و موسوڵمان نین.
  له‌ ته‌وراتدا نوسیمان(پێویستمان کرد) له‌ سه‌ریان که‌ بێگومان هه‌ر که‌سێك به‌ ده‌ستی ئه‌نقه‌ست که‌سێك بکوژێ ئه‌کوژرێته‌وه‌ له‌باتی دا وه‌ چاو له‌باتی چاو وه‌ لووت له‌باتی لووت وه‌ گوێچکه‌ له‌باتی گوێچکه‌ وه‌ ددان له‌باتی ددان وه‌ زامه‌کانیش تۆڵه‌یان زامدار کردنی ده‌ست درێژی که‌رانه‌ جا هه‌ر که‌س له‌ تۆڵه‌ سه‌ندن خۆش بێت ئه‌وه‌ ئه‌بێته‌ هۆی سڕینه‌وه‌ی گوناهی وه‌ هه‌ر که‌سێ حوکم نه‌کات به‌وه‌ی که‌ خودا ناردویه‌تیه‌ خواره‌وه‌ ئه‌وا هه‌ر ئه‌و که‌سانه‌ سته‌م کاری ته‌واون.
  ئینجا به‌دوای پێغه‌مبه‌رانی(جووله‌که‌دا) ڕه‌وانه‌مان کرد عیسای کوڕی مه‌ریه‌م باوه‌ڕی هه‌یه‌ به‌ ئه‌و ته‌وراته‌ی که‌ له‌پێش خۆیه‌وه‌ هاتووه‌ وه‌ ئینجیلمان پێ به‌خشی که‌ ڕێنموونی و ڕووناکی تێدایه‌ وه‌ ئه‌و ته‌وراته‌ به‌ڕاست ده‌زانێ که‌ له‌پێش ئه‌وه‌وه‌ هاتووه‌، وه‌ ڕێنموونی و ئامۆژگاری یه‌ بۆ پارێزکاران.
  ده‌با په‌یڕه‌وانی ئینجیل حوکم بکه‌ن به‌وه‌ی که‌ خوا ناردوویه‌تیه‌ خواره‌وه‌ تیایدا وه‌ هه‌ر که‌س حوکم نه‌کات به‌وه‌ی که‌ خوا ناردوویه‌تیه‌ خواره‌وه‌ ئا ئه‌وانه‌ به‌ ته‌واوی یاخین و له‌ فه‌رمانی خوا ده‌رچوون.
  وه‌ ئه‌م قورئانه‌مان نارده‌ خواره‌وه‌ بۆ تۆ به‌ حه‌ق و ڕاستی و کتێبه‌کانی پێش خۆی به‌ڕاست ده‌زانی و پشتیوانیان لێ ده‌کات و چاودێریانه‌ که‌واته‌ حوکم و بڕیار بده‌ له‌ ناو نامه‌داره‌کاندا به‌وه‌ی خوا ناردوویه‌تیه‌ خواره‌وه‌ وه‌ شوێن هه‌واو هه‌وه‌سی ئه‌وان مه‌که‌وه‌ لانه‌ده‌ی له‌و حوکم و بڕیاره‌ هه‌ق و ڕاسته‌ی که‌ بۆت هاتووه‌ دامان ناوه‌ بۆ هه‌ر ئوممه‌تێك له‌ ئێوه‌ شه‌ریعه‌ت و ڕێگه‌یه‌کی ڕوون وه‌ ئه‌گه‌ر خوا بیویستایه‌ ئێوه‌ی ئه‌کرد به‌یه‌ك ئوممه‌ت و کۆمه‌ڵ به‌ڵام(نه‌ی کردوون) بۆ ئه‌وه‌ی تاقیتان بکاته‌وه‌ له‌و شه‌ریعه‌ت و یاسایانه‌ی که‌ پێ ی به‌خشیوون که‌واته‌ پێشبڕکێ بکه‌ن بۆ ئه‌و شتانه‌ی که‌ چاکن گه‌ڕانه‌وه‌تان هه‌ر بۆ لای خوایه‌ به‌ گشتی ئینجا هه‌واڵتان پێ ده‌دا به‌وه‌ی که‌ له‌جیهاندا جیاواز بوون تیایدا.
  وه‌(فه‌رمانمان پێ کردی) که‌ حوکم بکه‌ له‌ نێوانیاندا به‌وه‌ی که‌ خوا ناردوویه‌تیه‌ خواره‌وه‌ و شوێن حه‌زو ئاره‌زوویان نه‌که‌وی وه‌ وریا به‌ لێیان له‌وه‌ی بت ترازێنن له‌ هه‌ندێ له‌وه‌ی خوا ناردوویه‌تیه‌ خواره‌وه‌ بۆت ئینجا ئه‌گه‌ر ئه‌وانه‌ ڕویان وه‌رگێڕاو سه‌رپێچیان کرد ئه‌وه‌ بزانه‌و دڵنیابه‌ خوا ئه‌یه‌وێ به‌هۆی هێندێ له‌ تاوانه‌کانیانه‌وه‌ سزایان بدات و تووشی زیانیان بکات بێگومان زۆر له‌ ئاده‌می یه‌کان سه‌رکه‌شن و له‌ سنووری خوا ده‌رچوون.
  ئایا ئه‌وان‌ داوای حوکمی نه‌فامی ده‌که‌ن ؟ ئایا کێ حوکم و بڕیاری له‌ هی خوا جوان و چاکتره‌ ؟ لای که‌سانێك که‌ بڕوای ته‌واویان هه‌یه‌.
  ئه‌ی ئه‌وانه‌ی باوه‌ڕتان هێناوه‌ جووله‌که‌ و گاوور مه‌که‌ن به‌ پشتیوان و خۆشه‌ویستی خۆتان ئه‌وانه‌ هه‌ندێکیان دۆستی یه‌کترن، ئه‌وه‌تان ئه‌وان بکات به‌ پشتیوان و دۆست ئه‌وه‌ به‌ڕاستی ئه‌و که‌سه‌ له‌وانه‌ بێگومان خوا ڕێنموونی گه‌لی سته‌مکاران ناکات.
  بۆیه‌ ئه‌بینی ئه‌وانه‌ی دڵیان نه‌خۆشی(دوو ڕوویی) تیایه‌ پێشبڕکێ ئه‌که‌ن له‌ دۆستایه‌تی ئه‌و(جووله‌که‌ و گاوور) انه‌دا ئه‌ڵێن ئه‌ترسین که‌ به‌سه‌رهاتی ناخۆشی ڕۆژگار دوچارمان ببێت ده‌ی نزیکه‌ خوا سه‌رکه‌وتن و زاڵ کردنی ته‌واو بنێرێت(بۆ پێغه‌مبه‌ر(صلی الله‌ علیه‌ وسلم)) یان له‌ لایه‌ن خۆیه‌وه‌ کارێکی تر بکات به‌هۆی ئه‌وه‌وه‌ وایان لێدێ له‌وه‌ی په‌نهانیان کردبوو له‌ ده‌روونی خۆیاندا په‌شیمان ده‌بنه‌وه‌.
  ئه‌وسا ئه‌وانه‌ی بڕوایان هێناوه‌ ده‌ڵێن ئایا ئه‌و که‌سانه‌ ئه‌وانه‌ن که‌ سوێندیان به‌خوا ئه‌خوارد به‌ توندترین سوێندیان که‌ به‌ڕاستی ئه‌وان له‌ گه‌ڵتانن کرده‌وه‌کانیان زایه‌ بوو به‌هۆی ئه‌وه‌وه‌ زه‌ره‌رمه‌ند و ڕه‌نجه‌ڕۆ بوون.
  ئه‌ی ئه‌وانه‌ی که‌ باوه‌ڕتان هێناوه‌ هه‌ر که‌س له‌ ئێوه‌ هه‌ڵ گه‌ڕێته‌وه‌ له‌ ئایینه‌که‌ی ئه‌وه‌ به‌ زوویی خوا له‌باتی ئه‌وان گه‌ل و کۆمه‌ڵێکی تر ئه‌هێنێ خوا ئه‌وانی خۆش ئه‌وێ و ئه‌وانیش خوایان خۆش ئه‌وێ به‌سۆز و به‌زه‌یین به‌رانبه‌ر بڕواداران به‌هێز و توند به‌رانبه‌ر بێ بڕوایان تێکۆشان ده‌که‌ن له‌ ڕێ ی خوادا و ناترسن له‌ سه‌رزه‌نشتی سه‌رزه‌نشت کاران ئه‌وه‌ی باسکرا چاکه‌و به‌هره‌ی خوایه‌ ئه‌یبه‌خشێ به‌ هه‌ر که‌س که‌ خۆی بیه‌وێت وه‌ خوا ده‌سته‌ڵات فراوانی زانایه‌.
  بێگومان دۆست و یارمه‌تی ده‌ری ئێوه‌ ته‌نها خوا و پێغه‌مبه‌ره‌که‌یی و بڕوادارانن ئه‌وانه‌ی که‌ به‌ ڕێکوپێکی نوێژه‌کانیان به‌ جێ ئه‌هێنن و زه‌کات ئه‌ده‌ن به‌رده‌وام مل که‌چن بۆ فه‌رمانی خوا.
  وه‌ هه‌ر که‌س خوا و پێغه‌مبه‌رو ئیمانداران بکات به‌ پشتیوانی خۆی ئه‌وه‌ بێگومان هه‌ر کۆمه‌ڵی خوا زاڵ و سه‌رکه‌وتوون.
  ئه‌ی که‌سانێ که‌ بڕواتان هێناوه‌ دامه‌نێن ئه‌وانه‌ی که‌ ئایینه‌که‌ی ئێوه‌ داده‌نێن(به‌ شتێکی) گاڵته‌و لاقرتی پێکراو له‌وانه‌ی نامه‌یان پێ به‌خشراوه‌ له‌پێش ئێوه‌دا وه‌ له‌ بێ بڕواکانیش (دایان مه‌نێن) به‌ دۆست و خۆشه‌ویست وه‌ له‌ خوا بترسن ئه‌گه‌ر ئێوه‌ بڕوادارن.
  کاتێ ئێوه‌ بانگ ده‌ده‌ن بۆ نوێژ ئه‌و(دوو ڕووانه‌) گاڵته‌و لاقرتی پێ ئه‌که‌ن ئه‌مه‌ش به‌هۆی ئه‌وه‌وه‌یه‌ که‌ ئه‌وان گه‌لێکی نه‌فام و نه‌زانن.
  بڵێ ئه‌ی نامه‌داره‌کان ئایا هیچ ڕه‌خنه‌و ڕقێکتان هه‌یه‌ له‌ ئێمه‌ بێجگه‌ له‌وه‌ی که‌ بڕوامان هێناوه‌ به‌خوا وه‌ به‌و قورئانه‌ی هێنراوه‌ته‌ خواره‌وه‌ بۆمان وه‌ به‌وه‌ی له‌ مه‌وپێش هێنراوه‌ته‌ خواره‌وه‌ بێگومان زۆربه‌تان سه‌رکه‌ش و له‌ سنوور ده‌رچوون.
  ئه‌ی موحه‌ممه‌د(صلی الله‌ علیه‌ وسلم) بڵێ ئایا هه‌واڵتان بده‌مێ کێ شوێن و پاداشتی خراپتره‌ لای خوا له‌وه‌ ئه‌وه‌ که‌سێکه‌ خوا نه‌فره‌تی لێ کردبێ و خه‌شمی لێ گرتبێ وه‌ هه‌ندێکی لێ کردبن به‌ مه‌یموون و به‌راز وه‌ بت و تاغوتی په‌رستبێ ئه‌وانه‌ی باسکران خراپترین شوێنیان هه‌یه‌ و گومڕاترین که‌سن له‌ ڕێگای ڕاست.
  وه‌ کاتێ دێن بۆ لاتان ده‌ڵێن بڕوامان هێناوه‌ سوێندبێ بێگومان به‌ بێ بڕوایی یه‌وه‌ هاتوون وه‌ بێگومان هه‌ر به‌بێ بڕواییشه‌وه‌ ده‌رچوون وه‌ خوا زۆر چاك ده‌زانێ به‌وه‌ی که‌ ده‌یان شارده‌وه‌.
  وه‌ ئه‌بینی زۆرێك له‌وانه‌ پێشبڕکێ ئه‌که‌ن له‌ گوناه و ده‌ست درێژی کردن و حه‌رام خواردندا (وه‌ك به‌رتیل) بێگومان ئه‌وه‌ی که‌ ده‌یانکرد زۆر به‌دو خراپ بوو.
  ئه‌وه‌ بۆچی جڵه‌و گیری یان نه‌کردن خوا په‌رست و زاناکانیان له‌ گوفتاری گوناهیان حه‌رام خواردنیان(وه‌ك به‌رتیل) به‌ڕاستی شتێکی به‌د بوو ئه‌وه‌ی ده‌یانکرد.
  جووله‌که‌کان وتیان خوا ده‌ستی به‌ستراوه‌(پاکی بۆ خوا) یاخوا ئه‌وان چنگ قوچراوو ده‌ست به‌ستراو بن وه‌ نه‌فرینیان لێکرا به‌هۆی ئه‌وه‌ی که‌ وتیان(نه‌خێر وانی یه‌) به‌ڵکو هه‌ردوو ده‌ستی هه‌میشه‌ کراوه‌یه‌ چۆنی بیه‌وێت ده‌یبه‌خشێت وه‌ سوێند به‌خوا زیاد ده‌کات بۆ زۆر له‌وان(زاناو سه‌رۆکه‌کانیان) ئه‌و قورئانه‌ی هێنراوه‌ته‌ خواره‌وه‌ بۆ تۆ له‌ لایه‌ن په‌روه‌ردگارته‌وه‌ سه‌رکه‌شی و بێ بڕوای(زیاد ئه‌کات) وه‌ خستوومانه‌ته‌ نێوانیان دوژمنایه‌تی و کینه‌و ڕقه‌به‌ری تا ڕۆژی دوایی  هه‌ر جارێك ئاگرێکیان هه‌ڵگیرساندبێ بۆ ئاژاوه‌ نانه‌وه‌ و جه‌نگ خوا ئه‌و  ئاگره‌ی کوژاندۆته‌وه‌ وه‌ تێکۆشان ئه‌که‌ن له‌ زه‌وی دا بۆ خراپه‌ و تێکدان خواش خراپه‌کارانی خۆش ناوێ.
  خۆ ئه‌گه‌ر به‌ڕاستی نامه‌داره‌کان بڕوایان بهێنایه‌ و خۆیان بپاراستایه‌ و پارێزکار بوونایه‌ بێگومان گوناه و خراپه‌کانیانمان ده‌سڕی یه‌وه‌ لێیان وه‌ ده‌مان خستنه‌ ناو به‌هه‌شتانی پڕ ناز و نیعمه‌ت.
  وه‌ بێگومان ئه‌گه‌ر ئه‌و نامه‌دارانه‌ ته‌ورات و ئینجیلیان کار پێ بکردایه‌ هه‌روه‌ها ئه‌و قورئانه‌ی که‌ هێنراوه‌ته‌ خواره‌وه‌ بۆیان له‌ لایه‌ن په‌روه‌ردگاریانه‌وه‌ بێگومان ڕۆزی یان ده‌خوارد له‌لای سه‌رویانه‌وه‌(له‌ ئاسمانه‌وه‌) وه‌ له‌ ژێر پێیانه‌وه‌(له‌ زه‌وی یه‌وه‌) تێیان دایه‌  ده‌سته‌و کۆمه‌ڵێکی ڕێك و پێك به‌ڵام زۆرێك له‌وان ئه‌وه‌ی ده‌یکه‌ن زۆر به‌دو خراپه‌.
  ئه‌ی پێغه‌مبه‌ر(صلی الله‌ علیه‌ وسلم) ڕایگه‌یه‌نه‌(به‌ خه‌ڵك) ئه‌وه‌ی هێنراوه‌ته‌ خواره‌وه‌ بۆت له‌ لایه‌ن په‌روه‌ردگارته‌وه‌ وه‌ ئه‌گه‌ر وانه‌که‌ی ئه‌وه‌ ڕاسپێریه‌که‌ی خوات ڕانه‌گه‌یاندوه‌ و به‌جێت نه‌هێناوه‌ وه‌ خوا تۆ ده‌پارێزێ له‌ خه‌ڵکی (که‌ بت کوژن) بێگومان خوا ڕێنموونی بێ بڕوایان ناکات.
  ئه‌ی موحه‌ممه‌د(صلی الله‌ علیه‌ وسلم) بڵێ ئه‌ی نامه‌داره‌کان ئێوه‌ له‌سه‌ر هیچ شتێك نین هه‌تا به‌ڕێك و ڕاستی په‌یڕه‌وی ته‌ورات و ئینجیل نه‌که‌ن هه‌روه‌ها ئه‌و قورئانه‌ی که‌ هێنراوه‌ته‌ خواره‌وه‌ بۆتان له‌ لایه‌ن په‌روه‌ردگارتانه‌وه‌ سوێند به‌خوا زیاد ئه‌کات بۆ زۆریان ئه‌وه‌ی هێنراوه‌ته‌ خواره‌وه‌ بۆت له‌ لایه‌ن په‌روه‌ردگارته‌وه‌ سه‌رکه‌شی و بێ باوه‌ڕییان(زیاد ده‌کات) که‌واته‌ خه‌م مه‌خۆ له‌سه‌ر کۆمه‌ڵی بێ بڕوایان.
  به‌ڕاستی ئه‌وانه‌ی بڕوایان هێناوه‌ و ئه‌وانه‌ی بوون به‌ جووله‌که‌ و ئه‌وانه‌ی بت په‌رستی یان نه‌کردوه‌(ئه‌ستێره‌ په‌رست) وه‌ شوێن که‌وتوانی عیسا پێغه‌مبه‌ر هه‌ر که‌س له‌وانه‌ بڕوایان هێنابێ به‌خوا و به‌ ڕۆژی دوایی و کرده‌وه‌ی چاکی کردبێ ئه‌وه‌ نه‌هیچ مه‌ترسیه‌کیان له‌سه‌ره‌ وه‌ نه‌خه‌فه‌ت بار ئه‌بن(له‌ ڕۆژی دوایی) دا.
  سوێند به‌خوا په‌یمانی به‌هێزمان وه‌رگرت له‌ نه‌وه‌کانی ئیسرائیل و چه‌ند فروستاده‌یه‌کمان نارد بۆیان هه‌ر جارێك فروستاده‌یه‌کیان بۆ بهاتایه‌ به‌ هه‌ر فه‌رمانێ که‌ به‌دڵیان نه‌بوایه‌ ده‌سته‌یه‌کیان به‌درۆزن دائه‌نان وه‌ ده‌سته‌یه‌کیشیان ده‌کوشتن.
  وایان ده‌زانی که‌تۆڵه‌ و سزا دووچاریان نابێت جا بۆیه‌ کوێر و که‌ڕبوون له‌ پاشان خوا ته‌وبه‌و گه‌ڕانه‌وه‌ی لێ وه‌رگرتن ئینجا له‌پاش ئه‌وه‌ زۆربه‌یان کوێر و که‌ڕبوون(له‌ بیستن و بینینی به‌ڵگه‌و ئایه‌ته‌کانی خوا) وه‌ خوا بینه‌ره‌ به‌هه‌ر کرده‌وه‌یه‌ك که‌ ده‌یکه‌ن.
  سوێند بێت بێگومان بێ باوه‌ڕبوون ئه‌وانه‌ی که‌ وتیان بێگومان خوا مه‌سیحی کوڕی مه‌ریه‌مه‌ له‌ کاتێکدا مه‌سیح(کاتێ ڕه‌وانه‌ کرا) وتی ئه‌ی نه‌وه‌ی ئیسرائیل ته‌نها خوا بپه‌رستن که‌ په‌روه‌ردگاری من و ئێوه‌شه‌ به‌ڕاستی هه‌ر که‌س هاوبه‌ش بۆ خوا دابنێ ئه‌وه‌ بێگومان خوا به‌هه‌شتی لێ حه‌رام کردووه‌ وه‌ جێ و شوێنی ئاگر ده‌بێت وه‌ بۆ ئه‌و سته‌م کارانه‌ هیچ یارمه‌تی ده‌رێك نی یه‌.
  سوێند به‌خوا به‌ڕاستی بێ باوه‌ڕ بوون ئه‌وانه‌ی که‌ وتیان بێگومان خوا یه‌کێکه‌ له‌و سێ خوا(که‌ بریتین له‌ په‌روه‌ردگار و عیسا و دایکی) له‌ کاتێکدا هیچ په‌رستراوێك نی یه‌ بێجگه‌له‌ ته‌نیا خوایه‌ك وه‌ ئه‌گه‌ر واز نه‌هێنن له‌و وته‌ ناڕه‌واو به‌دانه‌ سوێند به‌خوا دووچاری ئه‌وانه‌یان ئه‌بێ که‌ بێ باوه‌ڕ بوون سزایه‌کی به‌ ئازار و سه‌خت.
  ده‌ی ئایا بۆ تۆبه‌ ناکه‌ن و ناگه‌ڕێنه‌وه‌ بۆ لای خوا ؟ و داوای لێبوردنی لێ ناکه‌ن ؟ له‌ کاتێکدا خوا لێبورده‌ی میهره‌بانه‌.
  مه‌سیحی کوڕی مه‌ریه‌م هیچ نی یه‌ جگه‌له‌ فروستاده‌ و نێراوی خوا بێگومان له‌ پێش ئه‌وه‌وه‌ چه‌نده‌ها پێغه‌مبه‌ر بوون دایکیشی ئافره‌تێکی زۆر ڕاست گۆیه‌ هه‌ردووکیان خواردنیان ده‌خوارد(واته‌ خوانین) سه‌رنج بده‌ چۆن ئایه‌ت و به‌ڵگه‌کان ڕوون ده‌که‌ینه‌وه‌ بۆیان پاشان سه‌یرکه‌ چۆن لا ده‌درێن له‌ حه‌ق به‌ره‌و تاڵ.
  ئه‌ی موحه‌ممه‌د(صلی الله‌ علیه‌ وسلم) بڵێ ئایا ئێوه‌ بێجگه‌ له‌خوا شتێك ده‌په‌ر‌ستن ؟ که‌ هیچ زه‌ره‌ر و سوودێکی نی یه‌ بۆتان وه‌ خوا هه‌ر خۆی بیسه‌ری زانایه‌.
  ئه‌ی موحه‌ممه‌د(صلی الله‌ علیه‌ وسلم) بڵێ ئه‌ی نامه‌داره‌کان زیاده‌ ڕه‌وی مه‌که‌ن له‌ ئاینه‌که‌تاندا جگه‌ له‌وه‌ نه‌بێت که‌ ڕاست و حه‌قه‌ و شوێن ئاره‌زووی که‌سانێک مه‌که‌ون که‌به‌ڕاستی پێشتر گومڕاو سه‌رلێ شێواو بوون، وه‌زۆر که‌سیشیان گومڕاکرد وه‌ خۆشیان گومڕابوون و لایاندا له‌ ڕێگای ڕاست.
  نه‌فرین کرا له‌وانه‌ی بێ بڕوابوون له‌به‌ره‌و نه‌وه‌ی ئیسرائیل له‌سه‌ر زمانی داوود و عیسای کوڕی مه‌ریه‌م ئه‌و نه‌فرینه‌ش له‌به‌ر ئه‌وه‌ بوو سه‌رپێچیان کردو هه‌میشه‌ ده‌ست درێژیان ده‌کرد.
  ئه‌وانه‌ جڵه‌و گیری یه‌کتری یان نه‌ده‌کرد له‌هه‌ر کارێکی بێزراوی بێ شه‌رعی که‌ ده‌یانکرد بێگومان زۆر به‌د بوو ئه‌وه‌ی که‌ ئه‌یانکرد.
  ئه‌بینی (ئه‌ی موحه‌ممه‌د(صلی الله‌ علیه‌ وسلم)) زۆربه‌یان دۆستایه‌تی ئه‌که‌ن له‌گه‌ڵ ئه‌وانه‌ی بێ باوه‌ڕ بوون بێگومان زۆر به‌ دو خراپه‌ ئه‌وه‌ی که‌ پێشیان خست بۆ خۆیان (کردویانه‌) که‌ هۆی خه‌شم و قینی خوا بوو لێیان وه‌ ئه‌وانه‌ له‌ سزای دۆزه‌خدا بێ بڕانه‌وه‌ ده‌مێننه‌وه‌.
  وه‌ ئه‌گه‌ر ئه‌وانه‌ بڕوایان بهێنایه‌ به‌خوا و پێغه‌مبه‌رو ئه‌و به‌رنامه‌یه‌ی که‌ نێراوه‌ته‌ خواره‌وه‌ بۆ سه‌ری ئه‌و بێ بڕوایانه‌یان نه‌ده‌کرد به‌ دۆست و براده‌ر به‌ڵام زۆربه‌یان له‌ ئاین ده‌رچوون و یاخین له‌ خوا.
  سوێند بێت ده‌بینیت (ئه‌ی موحه‌ممه‌د(صلی الله‌ علیه‌ وسلم)) خراپترینی خه‌ڵکی بۆ دوژمنایه‌تی له‌گه‌ڵ بڕواداران دا جووله‌که‌ و هاوبه‌ش دانه‌رانن وه‌ سوێند بێت ده‌بینیت نزیکترینیان له‌ خۆشه‌ویستی بۆ بڕواداران ئه‌وانه‌ن که‌ ده‌یان وت بێگومان ئێمه‌ گاووریین ئه‌وه‌ش له‌به‌ر ئه‌وه‌یه‌ بێگومان له‌ ناویاندا قه‌شه‌و گۆشه‌گیرانێك هه‌ن که‌به‌ڕاستی ئه‌وان خۆیان به‌زل و گه‌وره‌ دانانێن.
  هه‌ر کاتێ گوێیان لێ بووایه‌ ئه‌و قورئانه‌ی که‌ نێراوه‌ته‌ خواره‌وه‌ بۆ پێغه‌مبه‌ر(صلی الله‌ علیه‌ وسلم) ده‌بینی چاوه‌کانیان له‌ فرمێسك (پڕده‌بێ و) ده‌ڕژێت له‌به‌ر ئه‌و ڕاستی یه‌ی که‌ زانیویانه‌(و بۆیان ده‌رکه‌وتوه‌) ئه‌ڵێن ئه‌ی په‌روه‌ردگارمان ئه‌وا ئێمه‌ باوه‌ڕمان هێنا ده‌تۆش له‌گه‌ڵ شایه‌ت ده‌ران ناومان بنوسه‌.
  بۆچی ده‌بێ ئێمه‌ باوه‌ڕ نه‌هێنین به‌خوا و به‌وه‌ی که‌ بۆمان هاتووه‌ له‌ حه‌ق و ڕاستی له‌ کاتێکدا ئومێدمان وابێ په‌روه‌ردگارمان بمانخاته‌ ڕیزی پیاو چاکانه‌وه‌.
  جا خوا پاداشتیان ئه‌داته‌وه‌ به‌هۆی ئه‌وه‌وه‌ که‌ وتیان به‌ چه‌ند باخێك که‌ ڕووبار به‌ ژێریاندا ده‌ڕوات ده‌مێننه‌وه‌ تیایدا به‌ هه‌میشه‌یی وه‌ ئه‌وه‌یه‌ پاداشتی چاکه‌ کاران.
  وه‌ ئه‌وانه‌ی باوه‌ڕیان نه‌هێناو ئایه‌ته‌کانی ئێمه‌یان به‌ درۆ ده‌زانی ئه‌وانه‌ن هاوه‌ڵانی دۆزه‌خ.
  ئه‌ی ئه‌وانه‌ی بڕواتان هێناوه‌ ئه‌و شته‌ پاك و خۆشانه‌ی که‌ خوا حه‌ڵاڵی کردوه‌ بۆتان یاساغی مه‌که‌ن له‌ خۆتان و سنوور مه‌شکێنن چونکه‌ بێگومان خوا سنوور شکێنه‌رانی خۆش ناوێ.
  بخۆن له‌و ڕزق و ڕۆزیانه‌ی که‌ خوا پێ ی به‌خشیوون که‌ حه‌ڵاڵ و پاکن خۆتان بپارێزن و بترسن له‌و خوایه‌ی که‌ ئێوه‌ باوه‌ڕتان پێ یه‌تی.
  خوا لێتان ناگرێ ئه‌و سوێندانه‌تان که‌ نیازی دڵی له‌ گه‌ڵدا نی یه‌ به‌ڵام لێ تان ئه‌گرێ (به‌ گوناهبارتان داده‌نێ) به‌ (شکاندنی) سوێندێ که‌ به‌ نیازی دڵ داتان به‌ستبێت جا که‌فاره‌تی (سڕینه‌وه‌ی شکاندنی) ئه‌و سوێندانه‌ خۆراك دانی ده‌ هه‌ژاره‌ له‌ خۆراکێ مام ناوه‌ندی که‌ ده‌رخواردی منداڵ و خێزانی خۆتانی ده‌ده‌ن یا پۆشاکی ده‌ هه‌ژار یا ئازاد کردنی به‌نده‌یه‌ك جا ئه‌وه‌ی ده‌ستی نه‌که‌وت هیچ کام له‌مانه‌ ئه‌وه‌ سێ ڕۆژ به‌ ڕۆژوو بێت ئه‌وه‌(ی باسکرا) که‌فاره‌تی سوێنده‌کانتانه‌ کاتێ که‌ سوێندتان خوارد(و سوێنده‌که‌تان شکاند) وه‌ سوێنده‌کانتان بپارێزن به‌و جۆره‌ خوا ئایه‌ته‌کانی خۆی به‌ ڕوونی باسی ئه‌کات بۆتان بۆ ئه‌وه‌ی سوپاسی بکه‌ن.
  ئه‌ی ئه‌وانه‌ی بڕواتان هێناوه‌ بێگومان ئاره‌ق و قومار و ئه‌و به‌ردانه‌ی که‌ کراون به‌ بت و ئه‌و پارچه‌ دارانه‌ی( که‌ به‌کارئه‌هێنرێن بۆ دیاری کردنی به‌ش و چاره‌نووس) ئه‌وانه‌ پیسن و له‌ کرده‌وه‌ی شه‌یتانن که‌واته‌ دوور که‌ونه‌وه‌ لێ ی تا ڕزگاربن.
  بێگومان شه‌یتان هه‌ر ئه‌وه‌ی ئه‌وێ که‌ دوژمنایه‌تی و کینه‌ و ڕق بخاته‌ ناوتانه‌وه‌ به‌هۆی ئاره‌ق و قوماره‌وه‌ وه‌ به‌رگریتان بکات له‌ یاد و باسی خوا و له‌ نوێژ کردن ده‌ی ئایا ئێوه‌ واز ده‌هێنن(له‌و خراپان) ه‌.
  وه‌ فه‌رمانبه‌ر و گوێ ڕایه‌ڵی خوا بن وه‌ فه‌رمانبه‌ر و گوێ ڕایه‌ڵی نێرراوه‌که‌ی بن و بترسن(ئاگاداربن) ئینجا ئه‌گه‌ر ئێوه‌ ڕوو وه‌رگێڕن و فه‌رمان به‌ری نه‌که‌ن ئه‌وا بزانن بێگومان ئه‌وه‌ی که‌ له‌سه‌ر نێردراوه‌که‌ی ئێمه‌ بێ به‌س ڕاگه‌یاندنی ڕوون و ئاشکرای ئایینه‌که‌یه‌.
  نه‌بووه‌ و نی یه‌ له‌سه‌ر ئه‌وانه‌ی که‌ بڕوایان هێناوه‌ وه‌ کرده‌وه‌ چاکه‌کانیان کردووه‌ هیچ گوناهێك له‌وه‌ی خواردویانه‌ (ئاره‌ق و پاره‌ی قومار پێش حه‌رام کردنیان) ئه‌گه‌ر خۆیان پاراستبێ (له‌و چه‌رخه‌دا له‌وه‌ی که‌ حه‌رام بووه‌ له‌ سه‌ریان) وه‌ باوه‌ڕدار بووبن و کرده‌وه‌ چاکه‌کانیان کردبێ پاشان خۆیان پاراستبێ(له‌وه‌ی که‌ حه‌رام کرابێ) و بڕواشیان هه‌بوبێت(به‌وه‌ی که‌ هاتبێ له‌ لایه‌ن خواوه‌) پاشان به‌رده‌وام بووبن له‌سه‌ر خۆ پارێزی و چاکه‌کانیشیان به‌ چاکی کردبێ وه‌ خوا ئه‌و چاکه‌کارانه‌ی خۆش ده‌وێ.
  ئه‌ی ئه‌وانه‌ی بڕواتان هێناوه‌ سوێند به‌خوا، خوا تاقیتان ده‌کاته‌وه‌ به‌ هه‌ندێك نێچیر که‌ به‌ده‌ست ده‌یانگرن و به‌ ڕمه‌کانتان ڕاویان ده‌که‌ن تا خوا ده‌ری بخات کێ لێ ی ده‌ترسێ به‌ په‌نهانی ئینجا هه‌رکه‌س ده‌ست درێژی بکات دوای ئه‌و(هه‌واڵ پێدانه‌) ئه‌وه‌ بۆی هه‌یه‌ سزایه‌کی به‌ ئازار.
  ئه‌ی ئه‌وانه‌ی بڕواتان هێناوه‌ نێچیر مه‌کوژن له‌ کاتێکدا ئێوه‌ له‌ ئیحرامدان وه‌ ئه‌وه‌تان به‌ ده‌ستی ئه‌نقه‌ست بیکوژێ ئه‌وه‌ له‌ سه‌ریه‌تی سه‌ر بڕینی وێنه‌ی ئه‌وه‌ی که‌ کوشتویه‌تی له‌ ئاژه‌ڵ و ماڵات ئه‌و بڕیاره‌ بده‌ن(نێچیره‌که‌ له‌ به‌رانبه‌ر چ ئاژه‌ڵێکدایه‌) دوو پیاوی موسوڵمانی چاك له‌ خۆتان به‌ شێوه‌ی قوربانی بگاته‌ که‌عبه‌ (و له‌وێ بیکات به‌ قوربانی) یان به‌ ئه‌ندازه‌ی نرخی قوربانیه‌که‌ خۆراك بدات به‌ چه‌ند هه‌ژارێ یان به‌قه‌ده‌ر ئه‌و خۆراك دانه‌ ڕۆژوو بگرێت بۆ ئه‌وه‌ی بچێژێ ئۆباڵی کاره‌که‌ی خوا خۆش بووه‌ له‌وه‌ی که‌ تێپه‌ڕی و به‌سه‌رچوو به‌ڵام هه‌رکه‌سێك بگه‌ڕێته‌وه‌(بۆ سه‌ر ئه‌و کرده‌وه‌یه‌) ئه‌وا خوا تۆڵه‌ی به‌تینی لێ ده‌سێنێ وه‌ خوا زاڵه‌ و خاوه‌نی تۆڵه‌ی به‌تینه‌.
  ڕاو(ی نێچیر) و خوارده‌مه‌نی ده‌ریایی حه‌ڵاڵ کراوه‌ بۆتان تا ئێوه ‌و گه‌شتیاره‌کان سوودی لێ وه‌ربگرن و ڕاو(نێچیر) ی کێوی و وشکایی یاساغ کراوه‌ لێتان تا له‌ ئیحرامدا بن له‌ (بێ فه‌رمانی) ئه‌و خوایه‌ بترسن که‌ هه‌ر بۆلای ئه‌و کۆ ده‌کرێنه‌وه‌(له‌ ڕۆژی دوایی) دا.
  خوا که‌عبه‌ که‌ ( بیت الحرام) ه‌ داناوه‌ به‌هۆی ڕاوه‌ستانی کاروباری دین و دنیای خه‌ڵکی وه‌  هه‌روه‌ها مانگه‌ یاساغه‌کان و قوربانیه‌ دیاری نه‌کراوه‌کان و قوربانیه‌ دیاری کراوه‌کان ئه‌وه‌ش بۆ ئه‌وه‌ی که‌ بزانن به‌ڕاستی خوا ئه‌زانێ و به‌ ئاگایه‌ که‌چی وا له‌ ئاسمانه‌کان و زه‌وی دا وه‌ بێگومان خوا به‌ هه‌موو شتێ زانایه‌.
  باش بزانن که‌ به‌ڕاستی خوا تۆڵه‌ی زۆر به‌تینه‌(بۆ یاخیان) وه‌ به‌ڕاستی خوا لێبورده‌ی میهره‌بانه‌ بۆ ته‌وبه‌کاران.
  نێردراوه‌که‌ی خوا هیچی له‌سه‌ر نی یه‌ بێجگه‌ له‌ ڕاگه‌یاندن وه‌ خوا ده‌زانێ به‌وه‌ی ده‌ری ده‌خه‌ن به‌وه‌ش ده‌یشارنه‌وه‌.
  ئه‌ی موحه‌ممه‌د(صلی الله‌ علیه‌ وسلم) بڵێ پیس و پاك وه‌ك یه‌ك نین هه‌ر چه‌ند سه‌رسامت بکات زۆری پیسه‌که‌ که‌واته‌ له‌ خوا بترسن ئه‌ی خاوه‌نانی ژیری و هۆشمه‌ندان تا ڕزگار ببن.
  ئه‌ی ئه‌وانه‌ی بڕواتان هێناوه‌ پرسیار مه‌که‌ن له‌ شتانێك ئه‌گه‌ر  ئاشکرا بکرێن بۆتان ناخۆش و خراپ ده‌بێت بۆتان وه‌ ئه‌گه‌ر پرسیار بکه‌ن ده‌رباره‌یان کاتێ قورئان ده‌نێررێته‌ خواره‌وه‌، بۆتان ئاشکرا ده‌کرێ خوا بووردوه‌ له‌و پرسیارانه‌ی له‌وه‌وپێش وه‌ خوا زۆر لێبورده‌ی له‌سه‌ر خۆ و هێدی یه‌.
  بێگومان ئه‌و (جۆره‌) پرسیارانه‌یان کرد کۆمه‌ڵێ پێش ئێوه‌ پاشان بێ بڕوا بوون به‌هۆی ئه‌و پرسیارانه‌وه‌.
  خوا دای نه‌ناوه‌و بڕیاری نه‌داوه‌ (سوود وه‌ر نه‌گرتن له‌م چوار جۆره‌ وشتره‌) به‌حیره‌: (ووشترێك بوو پێنج سکی بکردایه‌و پێنجه‌م نێر بوایه‌، ئه‌و کاته‌ گوێچکه‌یان له‌ت ده‌کرد و به‌ره‌ڵایان ده‌کرد) و سائیبه‌: (ووشترێك بوو که‌ ده‌ تا دوانزه‌ سکی بکردایه‌ هه‌موو مێینه‌ بوایه‌) و، وه‌صیله‌: (ووشترێك بوو یه‌که‌م و دووه‌م سکی مێینه‌ بوایه‌) و حام: (ووشترێکی نێر بوو که‌ له‌ پشتی ئه‌و ده‌ سك په‌یدا ببوایه‌) به‌ڵام ئه‌وانه‌ی بێ باوه‌ڕ بوون درۆ به‌ده‌م خواوه‌ هه‌ڵ ده‌به‌ستن و زۆربه‌یان ژیر نین واته‌ نه‌زانن.
  وه‌ کاتێ که‌ بووترێ پێ یان وه‌رن بۆ لای ئه‌و قورئانه‌ که‌ خوا ناردویه‌تیه‌ خواره‌وه‌ و بۆ لای پێغه‌مبه‌ر (صلی الله‌ علیه‌ وسلم) ده‌ڵێن به‌سمانه‌ ئه‌و (ئاینه‌ی) که‌ باوك و باپیرانمان له‌سه‌ری بوون ئایا (چاویان لێ ده‌که‌ن) ئه‌گه‌ر له‌ حاڵێکدا باو باپیرانیشیان هیچ شتێکیان نه‌زانیبێ و گومڕابووبن.
  ئه‌ی ئه‌وانه‌ی بڕواتان هێناوه‌ هۆشتان به‌ خۆتانه‌وه‌ بێت زیانتان پێ ناگه‌یه‌نێ ئه‌وه‌ی گومڕا بووه‌ ئه‌گه‌ر ئێوه‌ له‌سه‌ر ڕێ ی ڕاست بن (به‌رگری کردن له‌خراپه‌ به‌شێکه‌ له‌ ڕێنموونی وه‌رگرتن) هه‌ر بۆ لای خوایه‌ گه‌ڕانه‌وه‌ی هه‌مووتان به‌ گشتی ئینجا هه‌واڵتان پێ ئه‌دا به‌ هه‌ر کرده‌وه‌یه‌ك که‌ کردووتانه‌.
  ئه‌ی ئه‌وانه‌ی که‌بڕواتان هێناوه‌ شایه‌تی بده‌ن له‌ نێوانتاندا کاتێ که‌مردنی هه‌رکامتان نزیك بوویه‌وه‌ له‌کاتی وه‌سیه‌ت کردنتاندا دوو که‌سی دادپه‌روه‌ر له‌خۆتان(موسوڵمان بن) یان دووکه‌سی تر جگه‌ له‌خۆتان (کافربن) ئه‌گه‌ر ئێوه‌ به‌سه‌فه‌ر ڕۆشتبوون به‌ وڵاتداو به‌ڵای مردنتان تووش هات (دوو شایه‌ته‌که‌) ڕاگرن له‌پاش نوێژ(ی عه‌سر) ده‌بێ سوێند بخۆن به‌خوا ئه‌گه‌ر گومانتان بوو(له‌ڕاستی  و پاکی یان) ئێمه‌ (سوێند خواردنمان) به‌خوا ناگۆڕینه‌وه‌ به‌ هیچ نرخێك با شایه‌تی بۆ دراوه‌که‌ خزم و نزیکیش بێت وه‌ شایه‌تی (دان بۆ) خوا ناشارینه‌وه‌ بێگومان (ئه‌گه‌ر شایه‌تی یه‌که‌مان شارده‌وه‌) که‌واته‌ به‌ڕاستی له‌ گوناهباران ده‌بین.
  ئینجا ئه‌گه‌ر زانرا (پاش سوێند خواردنیان) به‌وه‌ی که‌ ئه‌و دوو شایه‌ته‌ درۆیان کردووه‌و خۆیان تاوان بارکردووه‌ ئه‌وه‌ دووکه‌سی تر له‌ شوێنی ئه‌واندا هه‌ڵده‌ستن (به‌ سوێند خواردن) له‌وانه‌ی که‌شیاو و نزیکتربن (له‌ مردووه‌که‌) له‌و دووانه‌ ئینجا هه‌ردووکیان سوێند بخۆن به‌خوا که‌به‌ڕاستی شایه‌تیه‌که‌ی ئێمه‌ ڕاستتره‌ له‌ شایه‌تیه‌که‌ی ئه‌و دووانه‌ی پێشوو، وه‌ له‌ ڕاستی لامان نه‌داوه‌(له‌ سوێند خواردنه‌که‌ماندا) بێگومان( ئه‌گه‌ر لا بده‌ین)  ئه‌و کاته‌ ئێمه‌ له‌ سته‌مکاران ده‌بین .
  ئه‌و(جۆره‌ شایه‌تی دانه‌) نزیکتره‌ که‌شایه‌ته‌کان هه‌ڵسن به‌شایه‌تیه‌که‌یان به‌شێوه‌ ڕاسته‌که‌ی یا بترسن له‌ ڕه‌دکردنه‌وه‌ی سوێنده‌کان(بۆ خزمی نزیکی مردووه‌که‌) دوای سوێند خواردنی ئه‌مان (واته‌ به‌درۆ بخرێنه‌وه‌) بترسن له‌خوا و خۆتان بپارێزن و گوێ ڕایه‌ڵی فه‌رمانی خوا بن خوا ڕێنموونی کۆمه‌ڵی له‌سنوور ده‌رچوو ناکات.
  له‌ڕۆژێك( بترسن) خوا هه‌موو پێغه‌مبه‌ران کۆده‌کاته‌وه‌ ئه‌وسا پێیان ده‌فه‌رموێ چ وه‌ڵامێکتان درایه‌وه‌؟ ده‌ڵێن هیچ زانیاری یه‌کمان نی یه‌ بێگومان ته‌نها تۆ ئاگاداری هه‌موو نهێنیه‌کانیت.
  بیر بکه‌ره‌وه‌ کاتێ خوا به‌ عیسای کوڕی مه‌ریه‌می فه‌رموو بیر بکه‌ره‌وه‌ له‌چاکه‌ و به‌هره‌ی من به‌سه‌ر خۆت و دایکته‌وه‌ کاتێ که‌ پشتیوانیم لێکردیت به‌گیانی هه‌ره‌ پیرۆز(جوبره‌ئیل) کاتێ له‌بێشکه‌دا بوویت و به‌گه‌وه‌رییش قسه‌ت له‌گه‌ڵ خه‌ڵکیدا ده‌کرد وه‌ کاتێکیش فێری کتێب (نووسین) و دروست کاری و ته‌ورات و ئینجیلم کردیت وه‌ بیر بکه‌ره‌وه‌ کاتێ به‌فه‌رمانی من له‌قوڕ شتێکت له‌ شێوه‌ی باڵنده‌ دروست ده‌کرد ،ده‌ست به‌جێ به‌فه‌رمانی من ئه‌بوو به‌ باڵنده‌ وه‌ به‌فه‌رمانی من کوێری زکماك و به‌ڵه‌کیت چاك ده‌کرده‌وه‌ ، وه‌ کاتێ به‌فه‌رمانی من مردووانت له‌گۆڕ ده‌رده‌هێنا به‌زیندوو کراوه‌یی وه‌ بیربکه‌ره‌وه‌ کاتێ به‌رگری نه‌وه‌کانی ئیسرائیلم کردلێت (بتکوژن) کاتێکیش موعجیزه‌ ڕوونه‌کانت بۆ هێنان جا ئه‌وانه‌یان که‌ بێ باوه‌ڕ بوون وتیان به‌ڕاستی ئه‌مه‌ هیچ نی یه‌ جگه‌ له‌جادوویه‌کی ئاشکرا.  
  وه‌(بیر بکه‌ره‌وه‌) کاتێ خستمه‌ دڵی هاوه‌ڵه‌ تایبه‌تی یه‌کانت که‌ بڕوا بێنن به‌ من و به‌ پێغه‌مبه‌ره‌که‌م(عیسا) ئه‌وانیش وتیان :  ئه‌وا بڕوامان هێناو تۆش شایه‌ت به‌ که‌ بێگومان ئێمه‌ موسوڵمانین.
  کاتێ حه‌واریه‌کان وتیان : ئه‌ی عیسای کوڕی مه‌ریه‌م ئایا په‌روه‌ردگاری تۆ ده‌توانێ له‌ ئاسمانه‌وه‌ خوانێکمان بۆ بنێرێته‌ خواره‌وه‌ (عیسا) وتی له‌ خوا بترسن ئه‌گه‌ر ئێوه‌ باوه‌ڕدارن.
  حه‌واریه‌کان وتیان ده‌مانه‌وێ لێ ی بخۆین و دڵمان ئارام ببێ و دڵنیا بین (که‌ پێغه‌مبه‌ریت) وه‌ بزانین که‌ بێگومان ڕاستت له‌گه‌ڵ کردوین (له‌وه‌ی که‌ پێت ڕاگه‌یاندین) ئێمه‌ش ببین به‌ شایه‌ت له‌سه‌ری بۆ ئه‌وانه‌ی ئاماده‌ نین.
  عیسای کوڕی مه‌ریه‌م فه‌رمووی ئه‌ی خوای په‌روه‌ردگارمان له‌ ئاسمانه‌وه‌ خوانێکمان بۆ بنێره‌ خواره‌وه‌ تا ببێ به‌ جه‌ژن بۆ ئێستامان و نه‌وه‌کانی داهاتووشمان وه‌ موعجیزه ‌و به‌ڵگه‌یه‌ك بێت له‌لایه‌ن تۆوه‌، وه‌ ڕسق و ڕۆزیمان پێ ببه‌خشه‌ چونکه‌ تۆ باشترینی هه‌موو ڕۆزی ده‌رانی.
  خوای گه‌وره‌ فه‌رمووی : به‌ڕاستی من ئه‌و خوانه‌ ده‌نێرمه‌ خواره‌وه‌ بۆتان ئینجا هه‌ر که‌س له‌ ئێوه‌ بێ بڕواو نا سوپاس بێ له‌پاش ئه‌وه‌، ئه‌وه‌ بێگومان سزایه‌کی ئه‌ده‌م که‌ سزای هیچ که‌سی پێ ناده‌م له‌ جیهانیان.
  وه‌(بیر بکه‌ره‌وه‌) کاتێ خوا ده‌فه‌رمووێ (له‌ ڕۆژی دوایی دا) ئه‌ی عیسای کوڕی مه‌ریه‌م ئایا تۆ وتووته‌ به‌ خه‌ڵکی که‌ من و دایکم به‌ دوو په‌رستراو دابنێن (و بمان په‌رستن) له‌ جیاتی خوا ؟ (عیسا) وتی پاك و بێگه‌ردی بۆ تۆ ئه‌ی خوایه‌ نابێ و ناگونجێ بۆ من شتێ بڵێم که‌ به‌هیچ شێوه‌یه‌ك مافی من نی یه‌ ئه‌گه‌ر من ئه‌و قسه‌یه‌م کردبێ ئه‌وه‌ به‌ڕاستی تۆ ئاگات لێ یه‌ چونکه‌ تۆ ئه‌وه‌ی له‌ دڵم دایه‌ ده‌یزانی به‌ڵام من نازانم و بێ ئاگام له‌و نهێنیه‌ی که‌ لای تۆیه‌ به‌ڕاستی ته‌نها تۆ زانای ته‌واوی به‌ هه‌موو نهێنی یه‌ك.
  هیچم پێ نه‌وتوون بێجگه‌ له‌وه‌ نه‌بێت که‌ تۆ فه‌رمانت پێداوم که‌ به‌ندایه‌تی خوا بکه‌ن که‌ په‌روه‌ردگاری من و ئێوه‌یشه‌ و من شایه‌ت و چاودێر بووم به‌سه‌ریانه‌وه‌ تا له‌ ناویاندا بووم ئینجا کاتێ تۆ منت برده‌وه‌(و به‌رزت کردمه‌وه‌ بۆ ئاسمان) هه‌ر خۆت چاودێر بووی به‌سه‌ریانه‌وه‌، وه‌ خۆت ئاگادار و شایه‌تی به‌سه‌ر هه‌موو شتێکه‌وه‌.
  ئه‌گه‌ر سزایان بده‌یت، ئه‌وه‌ بێگومان به‌نده‌ی خۆتن وه‌ ئه‌گه‌ر لێشیان خۆش ببی ئه‌وه‌ بێگومان ته‌نها خۆتی به‌ ده‌سته‌ڵاتی کاردروست.
  خوای گه‌وره‌ فه‌رمووی : ئه‌مه‌ ڕۆژێکه‌ ڕاست بێژان ڕاستی یه‌که‌یان که‌ڵکیان پێ ده‌گه‌یه‌نێ به‌هه‌شتانێکیان بۆ هه‌یه‌ که‌ ڕووباره‌کان به‌ ژێریاندا ده‌ڕۆن ئه‌مێننه‌وه‌ تیایدا به‌ هه‌میشه‌یی خوا ڕازی بووه‌ لێیان و ئه‌وانیش له‌ خوا ڕازی بوون ئه‌وه‌یه‌ سه‌رکه‌وتنی زۆر گه‌وره‌.
  هه‌ر بۆ خوایه‌ خاوه‌ندارێتی ئاسمانه‌کان و زه‌وی و هه‌رچیشیان تێدایه‌ وه‌ ته‌نها ئه‌و به‌سه‌ر هه‌موو شتێکدا به‌ تواناو ده‌سه‌ڵات داره‌.
  هه‌موو سوپاس و ستایشێ هه‌ر بۆئه‌و خوایه‌ی ئاسمانه‌کان و زه‌وی دروستکردووه‌ ، وه‌تاریکی یه‌کان و ڕووناکی داناوه‌ ئینجا ئه‌وانه‌ی بێ باوه‌ڕبوون هاوتا و هاوبه‌ش بۆ په‌روه‌رگاریان بڕیار ده‌ده‌ن.
  خوا ئه‌و زاته‌یه‌ که‌ ئێوه‌ی له‌قوڕ دروست کردووه‌ پاشان کاتێکی دیاری کردووه‌(بۆ مردن) وه‌ کاتێکی دیاری کراویش لای خوای گه‌وره‌ دانراوه‌ (بۆ قیامه‌ت) که‌چی دوا ئه‌وه‌ش ئێوه‌ به‌ گومانن.
  وه‌ ته‌نها ئه‌و خوایه‌ (باڵا ده‌ست و په‌رستراوه‌) له‌ ئاسمانه‌کان و له‌ زه‌ویدا نهێنی و ئاشکراتان ده‌زانێ و به‌هه‌موو کرده‌وه‌یه‌کیش که‌ ده‌یکه‌ن ئاگاداره‌.
  وه‌ هه‌ر به‌ڵگه‌و نیشانه‌یه‌ك له‌به‌ڵگه‌و نیشانه‌کانی په‌روه‌ردگاریان بۆ بێت ئه‌وان ڕووی لێ وه‌رده‌گێڕن.
  به‌ڕاستی کاتێک قورئانیان بۆ هات به‌درۆیان دانا له‌مه‌و پاش بۆیان دێت هه‌واڵی ئه‌و شتانه‌ی که‌ ئه‌وان گاڵته‌یان پێ ده‌کرد.
  ئایا نه‌یان دیوه‌( نه‌یان زانیوه‌) له‌ پێش ئه‌وانه‌وه‌ چه‌ند گه‌ل و نه‌وه‌مان له‌ناو بردووه‌ ده‌سه‌ڵاتمان پێدا بوون له‌زه‌ویدا به‌شێوه‌یه‌ك که‌ به‌ ئێوه‌مان نه‌دابوو ، و بارانی په‌یتا په‌یتامان به‌سه‌را باراندن وه‌ جۆگه‌و ڕووباره‌کانمان وا لێ کرد بوو که‌به‌ بن باغ و جێگاکانیاندا ده‌ڕۆیشت له‌ناومان بردن به‌ هۆی گوناهه‌کانیانه‌وه‌، وه‌له‌دوای ئه‌وان دروستمان کرد گه‌ل و  نه‌وه‌یه‌کی تر.
  وه‌ ئه‌گه‌ر نامه‌یه‌کی نوسراومان بناردایه‌ته‌ خواره‌وه‌ بۆت له‌ناو کاغه‌زێکدا بوایه‌ و ده‌ستیشیان لێ بدایه‌ بێگومان ئه‌وانه‌ی بێ باوه‌ڕ بوون ده‌یان وت ئه‌مه‌ ته‌نها جادوویه‌کی ئاشکرایه‌.
  وه‌ ده‌یان وت: بۆچی فریشته‌یه‌ك نه‌نێنرراوه‌ته‌ خواره‌وه‌ بۆسه‌ری (بیبینین) ئه‌گه‌ر فریشته‌یه‌کمان بناردایه‌ته‌ خواره‌وه‌ بێگومان کار ته‌واو ده‌بوو(له‌ناو بردنیان جێ به‌ جێ ده‌کرا) پاشان مۆڵه‌ت نه‌ئه‌دران.
  ئه‌گه‌ر ئه‌و(فروستاده‌یه‌) مان بکردایه‌ به‌ فریشته‌یه‌ك بێگومان ده‌مانگۆڕا به‌ وێنه‌ی پیاوێك(تا بیبینین و قسه‌ی له‌گه‌ڵ بکه‌ن) و بێگومان لێمان ده‌شێواندن وه‌ك چۆن خۆیان له‌ خۆیان ده‌شێواند یا ده‌مان کرده‌ به‌ریان ئه‌و پۆشاکه‌ی که‌ خۆیان له‌به‌ری ده‌که‌ن.
  سوێند بێ بێگومان گاڵته‌ کراوه‌ به‌ پێغه‌مبه‌رانی پێش تۆ سه‌رئه‌نجام بۆ ئه‌وانه‌یان گاڵته‌یان ده‌کرد دابه‌زی و ده‌وری دان تۆڵه‌ی ئه‌وه‌ی گاڵته‌یان پێ ده‌کرد.
  ئه‌ی موحه‌ممه‌د(صلی الله‌ علیه‌ وسلم) بڵێ بڕۆن و بگه‌ڕێن به‌ زه‌وی دا پاشان سه‌رنج بده‌ن سه‌ر ئه‌نجامی ئه‌وانه‌ی به‌ڵگه‌کانی خوایان به‌ درۆ داده‌نا چۆن بووه‌.
  ئه‌ی موحه‌ممه‌د(صلی الله‌ علیه‌ وسلم) بڵێ ئایا هی کێ یه‌ ئه‌وه‌ی له‌ ئاسمانه‌کان و زه‌ویدایه‌  بڵێ ته‌نها بۆ خوایه‌ که‌ به‌زه‌یی و میهره‌بانی پێویستی کردوه‌ له‌ سه‌ر خۆی سوێند به‌خوا بێگومان کۆتان ده‌کاته‌وه‌ له‌ ڕۆژی دوایی دا که‌ هیچ گومان و دوو دڵی تێدا نی یه‌ ئه‌وانه‌ی خۆیان دۆڕاندووه‌ ئه‌وه‌ ئه‌وانن که‌ بڕوا ناهێنن.
  وه‌ هه‌ر بۆ خوایه‌ ئه‌وه‌ی ئارامی گرتووه‌ له‌ شه‌و و ڕۆژدا وه‌ هه‌ر ئه‌و بیسه‌ری زانایه‌.
  ئه‌ی موحه‌ممه‌د(صلی الله‌ علیه‌ وسلم) بڵێ ئایا ؟ بێجگه‌ له‌ خوا دۆست و په‌رستراوێ تر بۆ خۆم دانێم ؟ که‌ ئه‌و به‌دیهێنه‌ری ئاسمانه‌کان و زه‌وی یه‌ ئه‌و خوایه‌ ڕۆزی ده‌دات و ڕۆزی پێ نادرێ بڵێ به‌ڕاستی من فه‌رمانم پێ دراوه‌ که‌ یه‌که‌م که‌س بم مل که‌چ که‌م (بۆ فه‌رمانی خوا) وه‌ (فه‌رمانم پێ دراوه‌ که‌ تۆ) هه‌رگیز له‌ هاوبه‌ش بڕیارده‌ران مه‌به‌.
  پێیان بڵێ : بێگومان من ده‌ترسم ئه‌گه‌ر سه‌رپێچی له‌ فه‌رمانی په‌روه‌ردگارم بکه‌م له‌ سزای ڕۆژێکی گه‌وره‌.
  هه‌ر که‌س ئه‌و سزایه‌ی لێ لادرێ له‌و ڕۆژه‌دا ئه‌وه‌ بێگومان خوا به‌زه‌یی پێیدا هاتۆته‌وه‌ و ئه‌وه‌یه‌ سه‌رکه‌وتنی ئاشکراو ته‌واو.
  وه‌ ئه‌گه‌ر خوا دووچاری به‌ڵاو زیانێکت بکات ئه‌وه‌ جگه‌ ئه‌و(خوا) که‌س نی یه‌ بتوانێ لایبات وه‌ ئه‌گه‌ر خێر و خۆشیه‌کت پێ بگه‌یه‌نێ ئه‌و(خوا) ده‌سه‌ڵاتداره‌ به‌سه‌ر هه‌موو شتێکدا.
  وه‌ هه‌ر ئه‌وه‌ ده‌ست ڕۆیشتوو به‌سه‌ر به‌نده‌کانیدا هه‌ر ئه‌ویش کاردروستی ئاگاداره‌.
  ئه‌ی موحه‌ممه‌د(صلی الله‌ علیه‌ وسلم) بڵێ : شایه‌تی دانی کێ له‌ هه‌موو شایه‌تی دانێك گه‌وره‌تره‌ (له‌سه‌ر پێغه‌مبه‌رێتی من) بڵێ : خوا گه‌وره‌ترین شایه‌ته‌ له‌ نێوان من و ئێوه‌دا وه‌ ئه‌م قورئانه‌ سرووش کراوه‌ بۆ من بۆ ئه‌وه‌ی ئێوه‌ی پێ بترسێنم و هه‌ر که‌سێکی که‌ش که‌ پێ ی ده‌گات ئایا به‌ڕاستی ئێوه‌ شایه‌تی ئه‌ده‌ن به‌ دڵنیاییه‌وه‌ که‌ له‌گه‌ڵ خوادا چه‌ند په‌رستراوێکی تر هه‌بێ ؟ ! بڵێ : من شایه‌تی (وا ناڕه‌وا) ناده‌م بڵێ : بێگومان هه‌ر ئه‌و په‌رستراوی تاك و ته‌نهایه‌ وه‌ به‌ڕاستی من به‌ریم له‌وه‌ی که‌ ئێوه‌ ده‌یکه‌نه‌ هاوبه‌ش بۆ خوا.
  ئه‌وانه‌ی که‌ نامه‌مان پێ به‌خشین ئه‌م پێغه‌مبه‌ره‌ ده‌ناسن(که‌ پێغه‌مبه‌ری خوایه‌ به‌هۆی باسکردنی نیشانه‌کانی له‌ ته‌ورات و ئینجیل دا) وه‌ك چۆن کوڕه‌کانیان ئه‌ناسن ئه‌وانه‌ی خۆیان دۆڕاندووه‌ ئه‌وه‌ ئه‌وانن بڕوا ناهێنن.
  کێ سته‌م کارتره‌ له‌و که‌سه‌ی درۆ هه‌ڵبه‌ستێ به‌ده‌م خواوه‌ یا بێ باوه‌ڕ بووبێ به‌ ئایه‌ته‌کانی(به‌ڵگه‌کانی) خوا به‌ڕاستی سته‌م کاران ڕزگار نابن.
  وه‌ ڕۆژێ هه‌موویان کۆ ده‌که‌ینه‌وه‌ (له‌ قیامه‌تدا) پاشان ئه‌ڵێین به‌وانه‌ی هاوه‌ڵیان بۆ خوا دانابوو کوان ئه‌و هاوه‌ڵانه‌ی که‌ به‌ خه‌یاڵی خۆتان به‌ هاوه‌ڵی خواتان دانابوون.
  پاشان به‌هانه‌یان هیچ نه‌بوو بێجگه‌ له‌وه‌ی که‌ وتیان سوێند به‌ خوای په‌روه‌ردگارمان ئێمه‌ به‌هیچ جۆر هاوبه‌ش دانه‌ر نه‌ بووین بۆ خوا.
  سه‌یرکه‌ چۆن درۆ له‌ دژی خۆشیان ده‌که‌ن و لێیان ون بوون ئه‌و بتانه‌ی خۆیان به‌ درۆ هه‌ڵیان به‌ستبوون.
  وه‌ له‌و (کافرانه‌) که‌سانێ هه‌یه‌ که‌ گوێت بۆ ده‌گرن که‌ قورئان ده‌خوێنی به‌ڵام ئێمه‌ چه‌ند په‌رده‌یه‌کمان داوه‌ به‌سه‌ر دڵه‌کانیاندا بۆ ئه‌وه‌ی تێ ی نه‌گه‌ن وه‌ که‌ڕی و گوێ گرانیمان خستۆته‌ ناو گوێچکه‌یانه‌وه‌ وه‌ ئه‌گه‌ر هه‌موو به‌ڵگه‌ و نیشانه‌یه‌کی ڕوون ببینن بڕوای پێ ناهێنن تا ئه‌و ڕاده‌یه‌ کاتێ بێن بۆ لات ده‌مه‌ ده‌مێ و به‌ربه‌ره‌کانیت له‌گه‌ڵ ده‌که‌ن ئه‌وانه‌ی بێ باوه‌ڕن ئه‌ڵێن ئه‌م قورئانه‌ هیچ نی یه‌ بێجگه‌ له‌ ئه‌فسانه‌ی پێشینان.
  ئه‌وان به‌رگری (خه‌ڵك) ئه‌که‌ن له‌و (قورئانه‌) و خۆشیان لێ ی دوور ده‌که‌نه‌وه‌ هیچ که‌سیش له‌ ناو نابه‌ن خۆیان نه‌بێ و هه‌ستیش ناکه‌ن.
  وه‌ ئه‌گه‌ر بیان بینیت کاتێك که‌ له‌سه‌ر قه‌راغی دۆزه‌خ وه‌ستێنراوون که‌ ده‌ڵێن خۆزگه‌ ده‌گه‌ڕێنراینه‌وه‌ بۆ دنیا و به‌ڵگه‌کانی په‌روه‌ردگارمان به‌ درۆ نه‌ده‌زانی وه‌ له‌ بڕواداران ئه‌بووین.
  نه‌خێر به‌ڕاستیان نی یه‌ به‌ڵکو ئه‌وه‌ی که‌ له‌وه‌و پێش ده‌یان شارده‌وه‌ بۆیان ده‌رکه‌وتووه‌ وه‌ ئه‌گه‌ر بگه‌ڕێنرێنه‌وه‌ (بۆ دنیا) بێگومان دووباره‌ ده‌گه‌ڕێنه‌وه‌ بۆ ئه‌و کارانه‌ی که‌ لێیان قه‌ده‌غه‌ کرابوو وه‌ به‌ڕاستی ئه‌وانه‌ درۆزنن.
  وه‌ وتیان به‌ڕاستی هه‌ر ئه‌م ژیانه‌ (ی دنیا) مانه‌ و ئێمه‌ زیندوو ناکرێینه‌وه‌.
  وه‌ ئه‌گه‌ر ئه‌وانه‌ ده‌بینی ئه‌و کاته‌ی که‌ له‌ حزووری په‌روه‌ردگاریاندا وه‌ستێنراوون(په‌روه‌ردگار) ده‌فه‌رموێ ئایا ئه‌مه‌ ڕاست نی یه‌ ؟ ئه‌ڵێن : به‌ڵێ ڕاسته‌ سوێند به‌ په‌روه‌ردگارمان ده‌فه‌رموێ ده‌ی بچه‌ژن ئه‌و سزایه‌ به‌هۆی ئه‌وه‌ی که‌ بڕواتان نه‌هێناوه‌ (ئینکارتان) ده‌کرد.
  به‌ڕاستی ئه‌وانه‌ی که‌ دیداری په‌روه‌ردگاریان به‌ درۆ ده‌زانی زه‌ره‌ریان کرد هه‌تا کاتێ له‌ ناکاو ڕۆژی دوایی یان به‌سه‌ردا دێت ئه‌ڵێن ئای داخ و په‌شیمانی سه‌خت بۆ ئێمه‌ چه‌ند که‌م ته‌رخه‌میمان کرد له‌ دنیادا و له‌ده‌ستمان چوو له‌ کاتێکدا تاوانه‌کانیان هه‌ڵگرتووه‌ به‌ کۆڵیانه‌وه‌یه‌ ئای چه‌ند به‌دو خراپه‌ ئه‌و باره‌گرانه‌ی هه‌ڵی ده‌گرن.
  وه‌ ژیانی دنیا هیچ نی یه‌ بێجگه‌ گاڵته‌ و سه‌رقاڵیی نه‌بێ وه‌ بێگومان ماڵی دوا ڕۆژ چاکتره‌ بۆ ئه‌وانه‌ی خۆیان ده‌پارێزن و له‌ خوا ده‌ترسن ده‌ی ئایا بۆ ژیر نابن.
  به‌ڕاستی ئێمه‌ ده‌زانین که‌ بێگومان ئه‌وه‌ی که‌ ئه‌وان ده‌یڵێن غه‌مبارت ده‌کات به‌ڵام بێگومان ئه‌وان تۆ به‌درۆزن دانانێن به‌ڵکو ئه‌و سته‌م کارانه‌ ئایه‌ته‌کانی خوا ئینکار ده‌که‌ن.
  سوێند به‌خوا بێگومان پێغه‌مبه‌رانی پێش تۆش (ئه‌ی موحه‌ممه‌د(صلی الله‌ علیه‌ وسلم)) باوه‌ڕیان پێ نه‌کراوه‌ به‌ڵام ئارامیان گرت له‌سه‌ر ئه‌و باوه‌ڕ پێ نه‌کرانه‌یان وه‌ ئه‌زیه‌ت و ئازار دران تا یارمه‌تی و سه‌رخستنی ئێمه‌یان بۆ هات وه‌ فه‌رمانه‌کانی(به‌ڵێنه‌کانی) خوا به‌هیچ که‌سێك ناگۆڕ درێ سوێند بێت بێگومان هه‌واڵی هه‌ندێ له‌و پێغه‌مبه‌رانه‌ت بۆ هاتووه‌.
  خۆ هه‌رچه‌ند ڕوو وه‌رگێڕانی ئه‌وانه‌ سه‌خت و گرانه‌ له‌ سه‌رت جا ئه‌گه‌ر توانیت به‌ ناخی زه‌وی دا تونێلێك لێ ده‌یت یان په‌یژه‌یه‌ك بۆ ئاسمان دانێیت به‌هۆیه‌وه‌ به‌ڵگه‌یه‌کیان بۆ بهێنی وه‌ ئه‌گه‌ر خوا بیویستایه‌ ئه‌وانه‌ی کۆده‌کرده‌وه‌ له‌سه‌ر ڕێنموونی و بڕوا هێنان که‌واته‌ هه‌رگیز له‌وانه‌ مه‌به‌ که‌ نه‌زانن.
  به‌ڕاستی ته‌نها ئه‌وانه‌ وه‌ڵامی تۆ ئه‌ده‌نه‌وه‌ که‌ (به‌دڵ) ئه‌بیستن مردووه‌کانیش (ئه‌وانه‌ی باوه‌ڕ ناهێنن) خوا زیندوویان ده‌کاته‌وه‌ پاشان هه‌ر بۆ لای خۆی ده‌گه‌ڕێنه‌وه‌.
  وتیان بۆچی له‌ لایه‌ن په‌روه‌ردگاریه‌وه‌ موعجیزه‌یه‌کی بۆ نه‌هاتۆته‌ خواره‌وه‌ بڵێ بێگومان خوا به‌ توانایه‌ که‌ به‌ڵگه‌ و نیشانه‌یه‌ك بهێنێته‌ خواره‌وه‌ به‌ڵام زۆربه‌یان نازانن.
  هیچ گه‌ڕۆکێکی گیانله‌به‌ر نی یه‌ له‌ زه‌وی دا وه‌ هیچ باڵنده‌یه‌ك نی یه‌ که‌ ده‌فڕێ به‌ هه‌ردوو باڵه‌که‌ی مه‌گه‌ر ئومه‌تانێکن وه‌ك ئێوه‌ هیچ شتێکمان فه‌رامۆش نه‌کردووه‌ له‌م کتێبه‌دا (لوح المحفوظ یا قورئان دا) پاشان ئه‌وانه‌ (له‌ ڕۆژی دوایی دا) لای په‌روه‌ردگاریان کۆده‌کرێنه‌وه‌.
  وه‌ ئه‌وانه‌ی بێ باوه‌ڕ بوون به‌ به‌ڵگه‌کانی ئێمه‌ که‌ڕ و لاڵن له‌ناو تاریکیه‌کاندان هه‌ر که‌س خوا بیه‌وێ گومڕای ده‌کات هه‌ر که‌سیش خوا بیه‌وێ ده‌یخاته‌ سه‌ر ڕێگای ڕاست.
  ئه‌ی موحه‌ممه‌د(صلی الله‌ علیه‌ وسلم) بڵێ هه‌واڵم پێ بده‌ن ئه‌گه‌ر سزای خواتان بۆ بێت یان ڕۆژی دوایی یه‌خه‌تان بگرێت ئایا هاوار ده‌که‌نه‌ هیچ شتێك بێجگه‌له‌ خوا ئه‌گه‌ر ئێوه‌ ڕاستگۆن.
  نه‌ء به‌ڵکو ته‌نها بانگ و هاوار له‌خوا ده‌که‌ن ئینجا ئه‌ویش ئه‌گه‌ر ویستی ئه‌وه‌ی هاواری (له‌ ده‌ست) ئه‌که‌ن نایهێڵێ و ئه‌و شتانه‌تان له‌ بیر ده‌چێته‌وه‌ که‌ ده‌تانکردن به‌ هاوبه‌ش بۆ خوا.
  سوێند بێت بێگومان ئێمه‌ پێغه‌مبه‌رانمان نارد بۆ گه‌لانی پێش تۆ (ئه‌ی موحه‌ممه‌د(صلی الله‌ علیه‌ وسلم)) وه‌ تووشی نه‌بوونی و هه‌ژاری وه‌ نه‌خۆشی و ترس و ناڕه‌حه‌تیمان کردن بۆ ئه‌وه‌ی بگه‌ڕێنه‌وه‌ و په‌شیمانی ده‌رببڕن (کزی) بنوێنن.
  ده‌ی بۆ نه‌ پاڕانه‌وه‌ کاتێك سزای ئێمه‌یان بۆ هات ؟ به‌ڵام دڵیان ڕه‌ق بوو وه‌ شه‌یتان ئه‌و کرده‌وه‌ خراپانه‌ی بۆ ڕازاندبوونه‌وه‌ که‌ ده‌یانکرد.
  جا کاتێ له‌ بیریان چویه‌وه‌ ئه‌وه‌ی که‌ پێ ی ئامۆژگاری کران، ده‌رگای هه‌موو شتێکمان له‌سه‌ر کردنه‌وه‌ تا کاتێ دڵخۆش بوون به‌وه‌ی پێ یان درابوو له‌ ناکاودا تۆڵه‌مان لێ سه‌ندن ئیتر ئه‌وانیش نائومێد و سه‌رگه‌ردان بوون.
  ئینجا ئه‌و گه‌له‌ی که‌ سته‌میان کرد دوا بڕاو کران و هه‌موو سوپاس و ستایشێ هه‌ر بۆ خوای په‌روه‌ردگاری جیهانیانه‌.
  ئه‌ی موحه‌ممه‌د(صلی الله‌ علیه‌ وسلم) بڵێ پێم بڵێن ئه‌گه‌ر خوا هه‌ستی بیستن و بینینتان لێ بسه‌نێته‌وه‌ مۆریش بنێ به‌سه‌ر دڵه‌کانتاندا چ په‌رستراوێك هه‌یه‌ بێجگه‌ خوا بۆتان بهێنێته‌وه‌ ته‌ماشا بکه‌ چۆن به‌ڵگه‌کان ده‌گۆڕێن و چه‌ند باره‌یان ده‌که‌ینه‌وه‌ پاشان ئه‌وان پشتی تێ ده‌که‌ن و ڕوو وه‌رده‌گێڕن.
  ئه‌ی موحه‌ممه‌د(صلی الله‌ علیه‌ وسلم) بڵێ پێم بڵێن ئه‌گه‌ر سزای خوا له‌ ناکاودا یا به‌ ئاشکرا بێت بۆتان ئایا له‌ناو ده‌برێ (به‌ سزای خوایی) بێجگه‌ له‌ کۆمه‌ڵی سته‌م کاران ؟ .
  وه‌ نێرراوه‌کانمان نه‌ ناردووه‌ مه‌گه‌ر به‌ موژده‌ده‌ر و ترسێنه‌ر جا هه‌ر که‌س بڕوای هێناو کرده‌وه‌ی چاکی کرد ئه‌وه‌ هیچ مه‌ترسی یه‌کیان له‌سه‌ر نابێ و غه‌مباریش نابن.
  ئه‌وانه‌یش بێ بڕوا بوون به‌ به‌ڵگه‌کانی ئێمه‌ به‌هۆی ده‌رچوونیان له‌ سنووری (ی فه‌رمانی خوا) سزایان لێ ده‌که‌وێ و ده‌یانگرێ.
  ئه‌ی موحه‌ممه‌د(صلی الله‌ علیه‌ وسلم) بڵێ من پێتان ناڵێم خه‌زێنه‌کانی خوا لای منه‌ وه‌ شتی نهێنیش نازانم وه‌ پێتان ناڵێم بێگومان من فریشته‌م شوێنی هیچ ناکه‌وم ئه‌وه‌ نه‌بێ سرووش و نیگا کراوه‌ بۆم بڵێ ئایا کوێر و بینا یه‌کسانن ؟ ده‌ی ئایا بۆ بیرناکه‌نه‌وه‌ ؟.
  به‌م قورئانه‌ بترسێنه‌ ئه‌وانه‌ی ده‌ترسن(له‌وه‌ی که‌) کۆبکرێنه‌وه‌ لای په‌روه‌ردگاریان له‌ کاتێکدا بێجگه‌ له‌ خوا هیچ یارمه‌تیده‌ر و تکا کارێکیان نی یه‌ به‌ڵکو بترسن و خۆیان بپارێزن.
  وه‌ ئه‌وانه‌ ده‌رنه‌که‌یت که‌ په‌روه‌ردگاریان ده‌په‌رستن( و هاواری لێ ده‌که‌ن) به‌ به‌یانیان و ئێواراندا (ڕه‌زامه‌ندی) خوایان ده‌وێ و لێپرسینه‌وه‌ی هیچ شتێکیان له‌سه‌ر تۆ نی یه‌ وه‌ لێپرسینه‌وه‌ی هیچ شتێکی تۆش له‌سه‌ر ئه‌وان نی یه‌ جا ئه‌گه‌ر ده‌ریانکه‌یت (دوریان خه‌یته‌وه‌) ئه‌وه‌ له‌ سته‌م کاران ده‌بیت.
  وه‌ به‌و جۆره‌ هه‌ندێکیانمان به‌ هه‌ندێکی تریان تاقی کرده‌وه‌ بۆ ئه‌وه‌ی بڵێن ئایا ئه‌وانه‌ خوا ڕێز و به‌هره‌ی پێ به‌خشیوون له‌ ناو ئێمه‌دا ؟ ئایا خوا له‌ هه‌موو که‌س زاناتر نی یه‌ به‌وانه‌ی شوکرانه‌ بژێرن ؟ .
  وه‌ کاتێ ئه‌وانه‌ی که‌ بڕوایان هه‌یه‌ به‌ ئایه‌ته‌کانی ئێمه‌ هاتن بۆ لات ئه‌وه‌ پێیان بڵێ سڵاوتان لێ بێ په‌روه‌ردگارتان به‌زه‌یی و میهره‌بانی له‌سه‌ر خۆی پێویست کردووه‌ بێگومان هه‌ر که‌س له‌ ئێوه‌ کارێکی خراپ بکات به‌ نه‌زانی پاشان بگه‌ڕێته‌وه‌ و ته‌وبه‌ بکات و خۆی چاك بکات ئه‌وه‌ به‌ڕاستی خوا لێبورده‌ی به‌ به‌زه‌یی یه‌.
  ئا به‌و جۆره‌ ئایه‌ته‌کان ڕوون ده‌که‌ینه‌وه‌ بۆ ئه‌وه‌ی ڕێگای تاوانباران ڕوون بێته‌وه‌.
  بڵێ : بێگومان من به‌رگری کراوم له‌وه‌ی که‌ به‌ندایه‌تی بکه‌م بۆ ئه‌وانه‌ی ئێوه‌ هاواریان لێ ده‌که‌ن و ده‌یان په‌رستن بێجگه‌ له‌خوا بڵێ من شوێنی ئاره‌زووه‌کانی ئێوه‌ نا که‌وم ئه‌گه‌ر وا بکه‌م بێگومان من گومڕا ده‌بم وه‌ له‌ ڕیزی ئه‌و که‌سانه‌دا نابم که‌ ڕێنموونیان وه‌رگرتووه‌.
  بڵێ بێگومان من به‌ڵگه‌یه‌کی ئاشکرام له‌ لایه‌ن په‌روه‌ردگارمه‌وه‌ هه‌یه‌ که‌چی ئێوه‌ بڕواتان پێ نه‌هێنا ئه‌و (سزای) ئێوه‌ په‌له‌ی هاتنی ده‌که‌ن به‌ ده‌ست من نی یه‌ فه‌رمان ڕه‌وایی ته‌نها بۆ خوایه‌ حه‌ق و ڕاستی باسی ده‌کات وه‌ ئه‌و چاکترینی بڕیارده‌ر و جیاکه‌ره‌وه‌یه‌.
  بڵێ ئه‌گه‌ر لام بوایه‌ ئه‌وه‌ی ئێوه‌ په‌له‌ ده‌که‌ن له‌ هاتنی ئه‌وا کاری نێوان من و ئێوه‌ کۆتایی پێ ده‌هێنرا وه‌ خوا چاك ئاگاداره‌ به‌ سته‌م کاران.
  وه‌ کلیلی هه‌موو نهێنی یه‌کان هه‌ر لای خوایه‌ که‌س نایانزانێ بێجگه‌ ئه‌و (خوا) وه‌ (خوا) ده‌زانێ چی له‌ وشکانی و ده‌ریادا هه‌یه‌ وه‌ هه‌ر گه‌ڵایه‌ك بکه‌وێته‌ خواره‌وه‌ خوا پێ ی ده‌زانێ و هه‌ر دانه‌وێڵه‌یه‌ك له‌ تاریکی یه‌کانی زه‌وی دا بێت و هه‌ر ته‌ڕو وشکێك هه‌بێت هه‌ر هه‌موویان له‌ کتێبی ئاشکرادان(لوح المحفوظ ) دان.
  وه‌ هه‌ر ئه‌و خوایه‌یه‌ که‌ ده‌تان خه‌وێنێ (ده‌تان مرێنێ) له‌ شه‌ودا وه‌ ئه‌شزانێ (له‌ ڕۆژدا) چ کارێکتان ئه‌نجام داوه‌ پاشان له‌ ڕۆژدا له‌ خه‌و بێدارتان ده‌کاته‌وه‌ بۆ ئه‌وه‌ی ته‌واو ببێ ماوه‌ی ده‌یاری کراو (ی هه‌موو که‌سێ) ئه‌وسا هه‌ر بۆ لای ئه‌وه‌ گه‌ڕانه‌وه‌تان پاشان هه‌واڵتان پێ ده‌دات به‌هه‌ر کرده‌وه‌یه‌ك که‌ کردوتانه‌.
  ئه‌و (خوا) زاڵ و ده‌سه‌ڵاتداره‌ به‌سه‌ر به‌نده‌کانیدا و فریشتانێکتان بۆ ده‌نێرێت(که‌ چاودێر و پارێزه‌ر و نوسه‌ری کرده‌وه‌کانتانن) تا کاتی مردنی یه‌کێکتان دێت نێرراوه‌کانمان گیانی ده‌کێشن که‌ هیچ سستی و که‌مته‌رخه‌می یه‌ك ناکه‌ن له‌ کاره‌کانیاندا.
  پاشان ده‌گه‌ڕێنرێنه‌وه‌ بۆ لای خوا که‌ سه‌روه‌ری ڕاسته‌قینه‌یانه‌ ئاگادار بن فه‌رمان ڕه‌وایی و بڕیار هه‌ر بۆ ئه‌وه‌ هه‌ر خوایشه‌ لێپرسینه‌وه‌ی خێراتره‌ له‌ هه‌موو.
  ئه‌ی موحه‌ممه‌د(صلی الله‌ علیه‌ وسلم) بڵێ : ئایا کێ ئێوه‌ ڕزگار ده‌کات له‌ تاریکیه‌کانی وشکانی و ده‌ریا که‌ هاوار و نزای لێده‌که‌ن به‌ ئاشکراو نهێنی (ئه‌ڵێن) سوێند به‌خوا ئه‌گه‌ر له‌م مه‌ترسی یه‌ ڕزگارمان بکات ئه‌وه‌ بێگومان له‌ سوپاس کارانی خوا ده‌بین.
  بڵێ : هه‌ر خوا‌ ئێوه‌ ڕزگار ده‌کات له‌و مه‌ترسی یه‌ و له‌ هه‌موو ناڕه‌حه‌تی و غه‌م و په‌ژاره‌یه‌ك (له‌گه‌ڵ ئه‌وه‌شدا) پاشان ئێوه‌ هاوبه‌ش بۆ خوا بڕیار ده‌ده‌ن.
  بڵێ : هه‌ر ئه‌و خوایه‌ به‌توانا و ده‌سه‌ڵاتداره‌ که‌ سزایه‌کتان بۆ بنێرێت له‌ سه‌روتانه‌وه‌ یان له‌ ژێر پێتانه‌وه‌ یان سه‌رتان لێ بشێوێنێ و بتان کات به‌ چه‌ند ده‌سته‌ و تاقمێکه‌وه‌ جا هه‌ندێکتان به‌ هه‌ندێکی ترتان سزاو ئازار بدات سه‌رنج بده‌ : چۆن ئایه‌ته‌کان ده‌گۆڕین ( له‌ جۆرێکه‌وه‌ بۆ جۆرێکی تر ) تا ئه‌وان تێبگه‌ن و بیر بکه‌نه‌وه‌.
  گه‌له‌که‌ت باوه‌ڕیان به‌م قورئانه‌ نه‌کرد که‌ هه‌ر ئه‌وه‌ حه‌ق و ڕاست بڵێ : من پارێزه‌ر و به‌رپرستان نیم.
  بۆ هه‌موو هه‌واڵێك کاتێکی دیاریکراو هه‌یه‌ (که‌ ڕاست و درۆی تیادا ڕوون ده‌بێته‌وه‌) وه‌ به‌ زوویی ده‌زانن.
  هه‌ر کاتێ ئه‌وانه‌ت دی قسه‌ی ناشایسته‌ ده‌که‌ن ده‌رباره‌ی ئایه‌ته‌کانی ئێمه‌ ئه‌وه‌ ڕوو وه‌رگێڕه‌ لێیان تا ده‌چنه‌ سه‌ر باسێکی تر وه‌ ئه‌گه‌ر شه‌یتان له‌ بیری بردیته‌وه‌ ئیتر له‌ پاش بیر که‌وتنه‌وه‌ت له‌گه‌ڵ کۆمه‌ڵی سته‌م کاران دامه‌نیشه‌.
  هه‌ر چه‌نده‌ ئه‌وانه‌ی خۆیان ده‌پارێزن هیچ پرسیارو تاوانی ئه‌وانیان له‌سه‌ر نی یه‌ به‌ڵام بیر خستنه‌وه‌یه‌ تا خۆیان بپارێزن.
  ئه‌ی موحه‌ممه‌د(صلی الله‌ علیه‌ وسلم) واز بێنه‌ له‌وانه‌ی ئاینه‌که‌یان کردووه‌ به‌گه‌مه‌ و گاڵته‌ و ژیانی دنیا هه‌ڵی خه‌ڵه‌تاندون ، وه‌ به‌قورئان ئامۆژگاریان بکه‌ بۆ ئه‌وه‌ی هیچ که‌س تیا نه‌چێ به‌ هۆی ئه‌و(خراپانه‌) ی کردویه‌تی که‌جگه‌ له‌خوا هیچ دۆست و تکا کارێکی نی یه‌ ئه‌گه‌ر هه‌موو فیدا و برێتی یه‌ك بدات لێ ی وه‌رناگیرێ ئه‌وانه‌ که‌سانێکن به‌هۆی ئه‌و (خراپانه‌) ی که‌ کردوویانه‌ تیا چوون بۆ ئه‌وانه‌یه‌ خواردنه‌وه‌یه‌ك له‌ ئاوی زۆر گه‌رم و به‌کوڵ و سزای زۆر به‌ ئازاریش به‌ هۆی ئه‌وه‌ی که‌ بێ بڕوا بوون. 
  بڵێ ئایا بێجگه‌له‌ خوا هاوار بکه‌ین (و بپه‌رستین) شتێك که‌ نه‌ سوودمان پێ ده‌گه‌یه‌نێ نه‌ زیان وه‌ به‌ره‌و دوا بگه‌ڕێینه‌وه‌ (پاش گه‌ز بینه‌وه‌) له‌ پاش ئه‌وه‌ی که‌ خوا ڕێنموونی کردین(بۆ ڕێگا‌ی ڕاست) ؟ به‌ وێنه‌ی ئه‌و که‌سه‌ی که‌ شه‌یتانه‌کان سه‌ریان لێ شێواندبێ له‌ زه‌وی دا سه‌ر گه‌ردان بێ و چه‌ند هاوڕێیه‌کی هه‌بێ بانگی که‌ن بۆ ڕێ ی ڕاست (بڵێن) وه‌ره‌ بۆ لای ئێمه‌(که‌چی به‌ گوێیان نه‌کات) بڵێ به‌ڕاستی هه‌ر ڕێنموونی خوا ڕێنموونی ڕاسته‌ و فه‌رمانمان  پێدراوه‌ که‌ مل که‌چ و گوێڕایه‌ڵ بین بۆ په‌روه‌ردگاری جیهانیان.
  وه‌( فه‌رمانمان پێدراوه‌) که‌ به‌ڕێکی نوێژ به‌جێ بێنین و له‌و (په‌روه‌ردگاره‌) بترسن وه‌ هه‌مووتان هه‌ر بۆ لای ئه‌و زاته‌ کۆ ده‌کرێنه‌وه‌(له‌ ڕۆژی دوایی) دا.
  وه‌ هه‌ر ئه‌و خوایه‌یه‌ که‌ ئاسمانه‌کان و زه‌وی به‌دی هێناوه‌ به‌حه‌ق و ڕاستی وه‌ هه‌ر ڕۆژێ به‌شتێك بفه‌رموێ ببه‌ ئه‌ویش ده‌ست به‌جێ ده‌بێ فه‌رمان و وته‌ی ئه‌و ڕاسته‌ هه‌ر بۆ ئه‌وه‌ موڵك و خاوه‌نیه‌تی له‌و ڕۆژه‌دا که‌ فوو ده‌کرێ به‌ شه‌یپوردا زاناو ئاگایه‌ به‌ هه‌موو نهێنی و ئاشکرایه‌ك و هه‌ر ئه‌وه‌ کار دروست و به‌ ئاگا.
  وه‌(بیربکه‌ره‌وه‌) کاتێك که‌ ئیبراهیم وتی به‌ ئازه‌ری باوکی ئایا تۆ بتانێك ده‌که‌یته‌وه‌ په‌رستراوی خۆت ؟ به‌ڕاستی من تۆو گه‌له‌که‌ت له‌ گومڕایی یه‌کی ته‌واو و ئاشکرادا ده‌بینم.
  به‌و شێوه‌یه‌ نیشانی ئیبراهیم ماندا ده‌سه‌ڵات و خاوه‌نێتی (خوا بۆ) ئاسمانه‌کان و زه‌وی بۆ ئه‌وه‌ی له‌ ڕیزی باوه‌ڕداره‌ ڕاسته‌قینه‌کاندا بێ.
  کاتێ شه‌وی به‌سه‌ردا هات ئه‌ستێره‌یه‌کی بینی وتی ئه‌مه‌ په‌روه‌ردگاری منه‌ به‌ڵام کاتێ ئاوا بوو وتی من هه‌رچی ئاوا بێ خۆشم ناوێ.
  ئینجا کاتێ مانگی بینی هه‌ڵ هات وتی ئه‌مه‌ په‌روه‌ردگاری منه‌ به‌ڵام کاتێ که‌ ئاوا بوو وتی سوێند به‌خوا ئه‌گه‌ر په‌روه‌ردگارم ڕێنموونیم نه‌کات بێگومان له‌ کۆمه‌ڵی گومڕایان ده‌بم.
  ئینجا کاتێ خۆری بینی هه‌ڵهات وتی ئه‌مه‌ په‌روه‌ردگاری منه‌ ئه‌مه‌ گه‌وره‌تره‌ (له‌وان) جا کاتێ خۆریش ئاوا بوو وتی ئه‌ی گه‌له‌که‌م به‌ڕاستی من به‌ریم له‌ هه‌ر شتێ که‌ ئێوه‌ ده‌یکه‌ن به‌ هاوبه‌ش بۆ خوا.
  به‌ڕاستی من ڕووی خۆم وه‌ر ئه‌گێڕم بۆ لای زاتێك که‌ ئاسمانه‌کان و زه‌وی به‌ دی هێناوه‌ جگه‌له‌ خوا ڕووم له‌ هیچی تر ناکه‌م وه‌ بێگومان من له‌ هاوبه‌ش په‌یداکه‌ران نیم.
  به‌ڵام ئیبراهیم گه‌له‌که‌ی ده‌مه‌ قاڵێ یان له‌گه‌ڵدا کرد فه‌رمووی ئایا ئێوه‌ ده‌مه‌ ده‌مێ و موجاده‌له‌م له‌گه‌ڵدا ده‌که‌ن ؟ له‌ باره‌ی خواوه‌ که‌ به‌ڕاستی ڕێنموونی منی کردووه‌ من ناترسم له‌وه‌ی که‌ ئێوه‌ ده‌یکه‌ن به‌ هاوبه‌ش بۆ خوا (چونکه‌ زیان ناگه‌یه‌نن) مه‌گه‌ر شتێك که‌ په‌روه‌ردگارم بیه‌وێ بیکات زانست و ئاگاداری په‌روه‌ردگارم هه‌موو شتێکی گرتۆته‌وه‌ ده‌ی ئایا بۆ بیر ناکه‌نه‌وه‌.
  وه‌ من چۆن ده‌ترسم له‌و بتانه‌ی که‌ ئێوه‌ کردووتانه‌ به‌ هاوبه‌ش بۆ خوا که‌ ئێوه‌ ناترسن که‌ بێگومان بتانێکتان کردۆته‌ هاوبه‌ش بۆ خوا که‌ هیچ به‌ڵگه‌یه‌ك نه‌نێرراوه‌ بۆتان له‌و باره‌وه‌ ده‌ی که‌واته‌ کام له‌م دوو ده‌سته‌یه‌ شایسته‌تره‌ به‌ نه‌ترسان(و ئارامی) ئه‌گه‌ر ئێوه‌ هیچ ده‌زانن.
  ئه‌وانه‌ی که‌ بڕوایان هێناوه‌ و بڕواکه‌یان تێکه‌ڵ به‌ سته‌م (هاوه‌ڵ دانان) نه‌ کردووه‌ هێمنی و ئاسایش ته‌نها بۆ ئه‌وانه‌یه‌ هه‌ر ئه‌وانه‌ش ڕێنمایی کراوون.
  ئه‌و(به‌ڵگانه‌) به‌ڵگه‌ی ئێمه‌ بوون که‌ دابوومان به‌ ئیبراهیم له‌ به‌رانبه‌ر گه‌له‌که‌یه‌وه‌ هه‌ر که‌سێك بمانه‌وێت پله‌ و پایه‌ی به‌رز ده‌که‌ینه‌وه‌ به‌ڕاستی په‌روه‌ردگارت کار دروستی زانایه‌.
  وه‌ ئیسحاق و (له‌ ئیسحاقیش) یه‌عقوب مان پێ به‌خشی ڕێنموونیی هه‌موویانمان کرد وه‌ له‌وه‌وپێش ڕێنموونیی نووحیشمان کرد و له‌ نه‌وه‌کانی نووح  داوود و سوله‌یمان و ئه‌یوب و یوسف و مووسا و هاروونمان (ڕێنموونیی ) کرد ئا به‌و چه‌شنه‌ پاداشتی چاکه‌ کاران ده‌ده‌ینه‌وه‌.
  وه‌ زه‌که‌ریا و یه‌حیا و عیسا و ئیلیاس هه‌ر یه‌ك له‌مانه‌ له‌ چاکه‌ کاران بوون.
  وه‌ ئیسماعیل و یه‌سه‌ع و یونس و لووط  هه‌ر یه‌که‌ له‌مانه‌ ڕێزمان داوون به‌سه‌ر هه‌موو خه‌ڵکی دا.
  هه‌روه‌ها هه‌ندێ له‌ باوك و نه‌وه‌و براکانیان هه‌ڵمان بژاردوون و ڕێنموونیمان کردوون بۆ ڕێگه‌ی ڕاست.
  ئه‌وه‌ ڕێنموونی خوایه‌ ڕێنموونی هه‌ر به‌نده‌یه‌کی پێده‌کات له‌ به‌نده‌کانی که‌ خۆی بیه‌وێ وه‌ ئه‌گه‌ر هاوبه‌شیان ڕه‌وا بدایه‌ بۆ خوا ‌ بێگومان ئه‌و چاکانه‌ی کردبوویان هه‌مووی بێ پاداشت ده‌رده‌چوو.
  ئه‌وانه‌ که‌سانێکن په‌یام و زانین و حوکم ڕانی و پێغه‌مبه‌رێتیمان پێ به‌خشیوون جا ئه‌گه‌ر ئه‌وانه‌ (قوره‌یش) بڕوای پێ نه‌هێنن ئه‌وه‌ بێگومان به‌ ده‌سته‌یه‌کی ترمان سپاردووه‌ (چاودێری بکه‌ن و) بێ بڕواش نابن پێ ی.
  ئه‌وانه‌ (ئه‌و پێغه‌مبه‌رانه‌ی باسکران) که‌سانێك بوون خوا ڕێنموونی کردن ده‌ی په‌یڕه‌وی ڕێگه‌ و ڕێبازی ئه‌وان بکه‌ (ئه‌ی موحه‌ممه‌د(صلی الله ‌علیه‌ وسلم)) ، (ئه‌ی موحه‌ممه‌د(صلی الله‌ علیه‌ وسلم)) بڵێ داوای هیچ کرێ و پاداشتێکتان لێ ناکه‌م له‌سه‌ری ئه‌م قورئانه‌ ته‌نها ئامۆژگاری یه‌ بۆ هه‌موو جیهانیان.
  وه‌ك پێویست خوایان نه‌ناسی و ڕێزیان نه‌گرت کاتێ وتیان خوا هیچ شتێکی نه‌ناردۆته‌ خواره‌وه‌ بۆ هیچ ئاده‌می یه‌ك بڵێ ئه‌ی کێ ئه‌و کتێبه‌ی نارده‌ خواره‌وه‌ که‌ مووسا هێنای (ئه‌و کتێبه‌) ڕووناکی و ڕێنموونیی بوو بۆ خه‌ڵك ئێوه‌ ئه‌و (کتێبه‌) ده‌که‌نه‌ چه‌ند په‌ڕه‌ و کاغه‌زێك به‌شێکی (که‌ قازانجتانه‌) ئاشکرای ده‌که‌ن و زۆریشی (که‌ زیانی خۆتانه‌) ده‌یشارنه‌وه‌ شتانێ فێر کراوون که‌ ئێوه‌ نه‌تان ده‌زانی نه‌ خۆتان و نه‌ باو و باپیرانتان بڵێ هه‌ر خوا (کتێبی بۆ مووسا ناردووه‌) پاشان لێیان گه‌ڕێ له‌ناو به‌تاڵی خۆیاندا گاڵته‌و یاری بکه‌ن.
  ئه‌م قورئانه‌ ئێمه‌ ناردوومانه‌ته‌ خواره‌وه‌ پیرؤز و فه‌ڕداره‌ ئه‌و کتێبانه‌ش پێش ئه‌و هاتوون به‌ڕاستیان داده‌نێ هه‌روه‌ها بۆ ئه‌وه‌ی دانیشتووانی مه‌ککه‌ و ده‌وروبه‌ری ئاگادار که‌یته‌وه‌ و بیانترسێنی جا ئه‌وانه‌ی بڕوایان به‌ دواڕۆژ هه‌بێ بڕوا به‌و (قورئانه‌) دێنن ئه‌وان پارێزه‌رن بۆ نوێژه‌کانیان و به‌چاکی له‌کاتی خۆیاندا ده‌یانکه‌ن.
  کێ له‌و که‌سه‌ سته‌م کارتره‌ که‌ درۆ هه‌ڵبه‌ستێ به‌ده‌م خواوه‌ یان بڵێ نیگا و سرووشم بۆ کراوه‌ به‌ڵام هیچ نیگا و سرووشێکیشی بۆ نه‌کرابێ هه‌روه‌ها که‌سێ که‌ بڵێ منیش وێنه‌ی ئه‌و قورئانه‌ی خوا دایبه‌زاندووه‌ داده‌به‌زێنم خۆزگه‌ سته‌مکارانت ده‌بینی کاتێ وان له‌ ناڕه‌حه‌تی و سه‌ختی سه‌ره‌ مه‌رگدا و فریشته‌کان ده‌ستیان بۆ درێژ ده‌که‌ن (پێیان ده‌ڵێن) خۆتان ده‌رباز که‌ن (له‌م ناڕه‌حه‌تی گیان کێشانه‌) ئه‌مڕۆ پاداشتی ڕیسواکه‌ر ده‌درێنه‌وه‌ به‌هۆی ئه‌وه‌ی که‌ قسه‌ی ناڕاستان هه‌ڵئه‌به‌ست به‌ده‌م خواوه‌ و خۆتان به‌ گه‌وره‌ ده‌زانی له‌ به‌رانبه‌ر ئایه‌ته‌کانی خوادا.
  سوێند بێت بێگومان ئێوه‌ به‌ ته‌نیا و یه‌ك یه‌ك گه‌ڕانه‌وه‌ بۆ لامان هه‌ر وه‌کو یه‌که‌م جار دروستمان کردن و ئه‌وه‌ی پێمان دابوون به‌جێتان هێشت له‌ دوای خۆتان وه‌ نابینین له‌ گه‌ڵتاندا ئه‌و تکا کارانه‌ی که‌ لاتان وابوو هاوبه‌شی خوان له‌ تکا کردن بۆتان سوێند به‌ خوا بێگومان پچڕا په‌یوه‌ستی نێوانتان وه‌ ئه‌وه‌ی به‌ پشتیوانی خۆتان داده‌نا ون بوو لێتان.
  به‌ڕاستی خوا له‌تکه‌ری دانه‌وێڵه‌ و ناوکه‌ تۆوه‌ زیندوو ده‌رئه‌هێنێ له‌ مردوو وه‌ (خوا) ده‌رهێنه‌ری مردوانه‌ له‌ زیندوو ئه‌وه‌یه‌ خوای ئێوه‌ ده‌ی که‌واته‌ ئێوه‌ چۆن (له‌ په‌رستنی ئه‌و خوایه‌) لا ده‌درێن ؟.
  خوا به‌دی هێنه‌ری شه‌به‌ق و ڕووناکی ڕۆژ بوونه‌وه‌یه‌ و شه‌وی کردووه‌ به‌کات و هۆی ئارام گرتن و خۆر و مانگی کردۆته‌ هۆی حساب دیاری کردن و زانینی کات ئه‌وه‌ش ئه‌ندازه‌گرتنی خوای به‌ ده‌سه‌ڵاتی زانایه‌.
  وه‌ هه‌ر خوایه‌ که‌ ئه‌ستێره‌ی داناوه‌ بۆتان بۆ ئه‌وه‌ی ڕێیان پێ ده‌رکه‌ن له‌ تاریکیه‌کانی وشکانی و ده‌ریادا به‌ڕاستی ئایه‌ته‌کانمان ڕوون کردۆته‌وه‌ بۆ کۆمه‌ڵێ که‌بزانن و تێ بگه‌ن.
  وه‌ ئه‌و خوایه‌ زاتێکه‌ که‌ ئێوه‌ی دروست کردوه‌ له‌ یه‌ك که‌س( ئاده‌م) ئه‌نجا(له‌ پشتی باوکتانا) نیشته‌جێ کران (دواتریش له‌ منداڵدانی دایکتاندا) دانران به‌ شێوه‌ی کاتیی به‌ڕاستی ئایه‌ته‌کانمان ڕوون کردۆته‌وه‌ بۆ که‌سانێ به‌ووردی بیر بکه‌نه‌وه‌.
  وه‌ ئه‌و خوایه‌ زاتێکه‌ که‌ بارانی له‌ ئاسمانه‌وه‌ باراندووه‌ جا به‌هۆی ئه‌و (بارانه‌وه‌) هه‌موو جۆره‌ چه‌که‌ره‌یه‌کمان ڕواند ئینجا ڕووه‌کی سه‌وزمان  لێ ڕواندووه‌ وه‌ له‌و (ڕووه‌که‌ سه‌وزه‌) دانه‌وێڵه‌ی له‌سه‌ر یه‌ك که‌ڵه‌که‌ بوومان ده‌رهێناوه‌(وه‌ك گوڵی جۆ و گه‌نم) وه‌ له‌ دار خورما له‌ چه‌ند په‌لێکی هێشووی شۆڕه‌وه‌ بوو ده‌رده‌هێنین وه‌ (ده‌ڕوێنین به‌و بارانه‌) باخاتی زۆر له‌ ترێ ی هه‌مه‌ جۆر و زه‌یتون و بنه‌ هه‌ناری هاو وێنه‌ و له‌ یه‌کتر جیا (له‌ تامدا) سه‌رنجی به‌رهه‌مه‌که‌ی بده‌ن کاتێ به‌ر ده‌گرێ و پێ ده‌گات بێگومان له‌م سه‌رنجدانه‌دا چه‌ند به‌ڵگه‌ی گه‌وره‌ هه‌یه‌ بۆ که‌سانێ که‌ بڕوایان ده‌هێنن.
  هاوبه‌شانێکیان بڕیار داوه‌ بۆ خوا که‌ جنۆکه‌ن له‌ کاتێکدا خوا ئه‌وانی (جنۆکه‌) دروست کردووه‌ به‌درۆ و بوختان چه‌ند کوڕ و کچیان ڕه‌وادا وه‌ بۆ خوا به‌بێ زانیاری پاك و بێگه‌ردی بۆ خوا له‌وه‌ی که‌ ئه‌و بێ بڕوایانه‌ ڕه‌وای ئه‌ده‌ن بۆ خوا.
  خوا داهێنه‌ری ئاسمانه‌کان و زه‌وی یه‌ له‌ نه‌بوون چۆن منداڵی ده‌بێ که‌ ژن و هاوسه‌ری نه‌بووه‌ خۆی هه‌موو شتێکی دروست کردووه‌ و ئه‌و به‌ هه‌موو شتێ زانا و به‌ ئاگایه‌.
  هه‌ر ئه‌و خوایه‌یه‌ که‌ په‌روه‌ردگاری ئێوه‌یه‌ هیچ په‌رستراوێکی ڕاسته‌قینه‌ نی یه‌ بێجگه‌ ئه‌و (خوا) دروست که‌ری هه‌موو شتێکه‌ که‌واته‌ ئه‌و بپه‌رستن وه‌ ئه‌و خوایه‌ چاودێره‌ به‌سه‌ر هه‌موو شتێکه‌وه‌.
  چاوه‌کان په‌ی پێ نابه‌ن و ناتوانن بیبینن به‌ڵام ئه‌و هێزی بینین و چاوه‌کان ده‌بینێ و ئه‌و ئاگای ورد بینه‌.
  به‌ڕاستی له‌ لایه‌ن په‌روه‌ردگارتانه‌وه‌ چه‌ندین به‌ڵگه‌ی ڕوونتان بۆ هاتووه‌ ئینجا هه‌رکه‌س بیر له‌ ڕاستی ده‌کاته‌وه‌ و ده‌ی ‌بینێ ئه‌وه‌ (سوودی) بۆ خۆیه‌تی هه‌ر که‌سیش بیر ناکاته‌و و کوێر بووه‌ ئه‌وه‌ (زیانی) هه‌ر بۆ خۆیه‌تی وه‌ من چاودێر و پارێزه‌ر نیم به‌ سه‌رتانه‌وه‌، واته‌ به‌س ڕاگه‌یه‌نه‌رم.
  ئاوا جۆر و شێوه‌ی به‌ڵگه‌کان ده‌گۆڕین ده‌با هه‌ر بابڵێن خوێندووته‌ و پێت وتراوه‌ وه‌ بۆ ئه‌وه‌ی چاك ڕوونی بکه‌ینه‌وه‌ بۆ کۆمه‌ڵێك که‌ تێده‌گه‌ن و شاره‌زان.
  شوێنی ئه‌وه‌ بکه‌وه‌ که‌ له‌ لایه‌ن په‌روه‌ردگارته‌وه‌ سرووش کراوه‌ بۆت هیچ شایسته‌ی په‌رستن نی یه‌ بێجگه‌ له‌و (خوا) وه‌ ڕوو وه‌رگێڕه‌ له‌ هاوبه‌ش بڕیارده‌ره‌کان.
  وه‌ ئه‌گه‌ر خوا بیویستایه‌ هاوه‌ڵیان دانه‌ده‌نا و تۆمان نه‌ده‌کرد به‌ چاودێر و پارێزه‌ر به‌ سه‌ریانه‌وه‌ و تۆ زۆردار و ده‌سه‌ڵاتدار نیت به‌سه‌ریانه‌وه‌.
  موسوڵمانان جنێو و قسه‌ی ناشرین مه‌ڵێن به‌و بت و په‌رستراوانه‌ی که‌ ئه‌وان هاواریان لێ ده‌که‌ن و ده‌یانپه‌رستن بێجگه‌ له‌خوا به‌و هۆیه‌وه‌ ئه‌وانیش قسه‌ی نه‌شیاو بڵێن به‌خوا به‌و شێوه‌یه‌ ڕازاندومانه‌ته‌وه‌ بۆ هه‌موو ئوممه‌تێك کرده‌وه‌که‌یان پاشان گه‌ڕانه‌وه‌یان هه‌ر بۆ لای په‌روه‌ردگاریانه‌ ئینجا هه‌واڵیان پێ ده‌دات به‌و کرده‌وانه‌ی ئه‌نجامیان ده‌دا.
  وه‌ به‌هێزترین سوێندیان به‌خوا ده‌خوارد سوێند به‌خوا ئه‌گه‌ر موعجیزه‌یه‌کیان بۆ بێت (له‌وانه‌ی که‌ خۆیان داوایان ده‌کرد) بێگومان بڕوا ده‌هێنن پێ ی بڵێ به‌ڕاستی موعجیزه‌کان هه‌ر لای خوایه‌ وه‌ ئێوه‌ نازانن ئه‌ی بڕواداران ئه‌گه‌ر ئه‌و به‌ڵگانه‌ش بێته ‌کایه‌وه‌ هه‌ر بڕوا ناهێنن.
  وه‌(کاتی هاتنی موعجیزه‌کان) دڵ و چاویان وه‌رده‌گێڕین و لاده‌ده‌ین (له‌ باوه‌ڕ هێنان) هه‌ر وه‌ك له‌ سه‌ره‌تاوه‌ بڕوایان به‌ قورئان نه‌هێنا وه‌ لێیان ده‌گه‌ڕێین له‌سه‌ر که‌شی خۆیاندا هه‌ر سه‌رگه‌ردان بن.
  وه‌ بێگومان ئه‌گه‌ر ئێمه‌ فریشته‌مان بۆ لای ئه‌و (بێ باوه‌ڕ) انه‌ بناردایه‌ و مردووه‌کان قسه‌یان له‌گه‌ڵ بکردنایه‌ و هه‌موو شتێکمان بۆ کۆ بکردنایه‌ته‌وه‌ ڕوو به‌ ڕوو به‌پێش چاویانه‌وه‌ ( یان کۆمه‌ڵ کۆمه‌ڵ) بڕوایان نه‌ ده‌هێنا مه‌گه‌ر خوا بیه‌وێ به‌ڵام زۆربه‌یان نازانن و بێ ئاگان.
  هه‌ر به‌و شێوه‌یه‌ بۆ هه‌موو پێغه‌مبه‌رێك دوژمنێکمان داناوه‌ له‌ شه‌یتانه‌کانی مرۆڤ و جنۆکه‌ که‌ به‌ نهێنی به‌یه‌کتری ڕاده‌گه‌یه‌نن وته‌ی ڕازاوه‌ و بریقه‌دار بۆ فریودانیان وه‌ ئه‌گه‌ر په‌روه‌ردگارت بیویستایه‌ ئه‌وه‌یان نه‌ده‌کرد ده‌ لێیان گه‌ڕێ به‌ خۆیان و ئه‌و درۆیانه‌وه‌‌ی که‌ هه‌ڵی ده‌به‌ستن.
  وه‌ بۆ ئه‌وه‌ی گوێ بگرێ بۆ ئه‌و (ووته‌ بریقه‌دار و ڕازاوه‌ی بۆ یه‌کتری ده‌که‌ن) دڵی ئه‌و که‌سانه‌ی بڕوایان نی یه‌ به‌ ڕۆژی دوایی بۆ ئه‌وه‌ی ڕازی ببن پێ ی وه‌تا ئه‌نجامی بده‌ن ئه‌و گوناهانه‌ی ئه‌نجامی ئه‌ده‌ن.
  جا ئایا جگه‌ له‌خوا دادوه‌رێکی تر بۆ خۆم بڕیار بده‌م ؟ له‌ کاتێکدا (خوا) ئه‌و زاته‌یه‌ که‌ ناردویه‌تیه‌ خواره‌وه‌ بۆ ئێوه‌ ئه‌م قورئانه‌ که‌ ڕوون که‌ره‌وه‌ی هه‌موو باسێکه‌ به‌درێژی ئه‌وانه‌ش که‌ نامه‌مان پێ به‌خشین سوور ده‌زانن بێگومان ئه‌م قورئانه‌ له‌ لایه‌ن په‌روه‌ردگارته‌وه‌ به‌ حه‌ق و ڕاستی نێرراوه‌ که‌واته‌ هه‌رگیز له‌ گومانداران مه‌به‌.
  وه‌ فه‌رمان و وته‌ی په‌روه‌ردگارت ته‌واو بووه‌ و به‌ئه‌نجام گه‌یشت به‌ڕاستی و دروستی که‌ هیچ که‌س ناتوانێ بڕیار و وته‌کانی بگۆڕێ هه‌ر خوا بیسه‌ری زانایه‌.
  وه‌ ئه‌گه‌ر تۆ گوێ ڕایه‌ڵی زۆربه‌ی ئه‌وانه‌ بیت له‌سه‌ر زه‌ویدان له‌ ڕێگه‌ی خوا گومڕات ده‌که‌ن ئه‌وان هه‌ر شوێنی گومان که‌وتوون وه‌ هه‌میشه‌ درۆ و گۆتره‌کاری ده‌که‌ن.
  بێگومان هه‌ر په‌روه‌ردگارت چاك ده‌زانێ کێ گومڕا بووه‌ و لای داوه‌ له‌ ڕێگای ئه‌و وه‌ هه‌ر ئه‌و زاناتره‌ به‌وانه‌ی ڕێبازی ڕاستیان گرتووه‌.
  ده‌ بخۆن له‌و (سه‌ر بڕاو) ه‌ی که‌ ناوی خوای له‌سه‌ر هێنراوه‌ ئه‌گه‌ر ئێوه‌ به‌ ئایه‌ته‌کانی خوا بڕوادارن.
  بۆچی ئێوه‌ ناخۆن؟ له‌( گۆشتی) ئه‌و (ئاژه‌ڵان) ه‌ی که‌ناوی خوای له‌سه‌ر هێنراوه‌(له‌کاتی سه‌ربڕینی دا) که‌ بێگومان خوا بۆتانی ڕوون کردۆته‌وه‌ ئه‌وه‌ی حه‌رامی کردوه‌ له‌سه‌رتان جگه‌ له‌وه‌ی که‌ ناچار ده‌بن بۆی (که‌ بیخۆن) به‌ ڕاستی زۆر که‌س مه‌ردوم گومڕا ده‌که‌ن به‌هه‌وا و ئاره‌زوی خۆیان به‌ بێ هیچ زانیاری یه‌ك(که‌ له‌ خواوه‌ وه‌رگیرا بێ) بێگومان په‌روه‌رگارت ده‌ست درێژ کاران و سه‌رکه‌شان چاك ده‌ناسێ.
  له‌ گوناهی ئاشکراو نهێنی واز بێنن به‌ڕاستی ئه‌وانه‌ی که‌ گوناه ده‌که‌ن به‌ ده‌ستی ئه‌نقه‌ست به‌زوویی تۆڵه‌یان لێ ده‌سه‌نرێت به‌هۆی ئه‌و تاوانانه‌ی ده‌یان کرد.
  له‌و (سه‌ر بڕاوه‌) مه‌خۆن که‌ناوی خوای له‌سه‌ر نه‌هێنرایه‌وه‌ (کاتی سه‌ربڕین) بێگومان (خواردنی) ئه‌وه‌ تاوان و له‌سنوور ده‌رچوونه‌ وه‌ بێگومان شه‌یتانه‌کان به‌نهێنی شت به‌دۆستانیان ده‌ڵێن بۆ ئه‌وه‌ی موجاده‌له‌و ده‌مه‌ ده‌مێتان له‌گه‌ڵ بکه‌ن جا ئه‌گه‌ر به‌گوێیان بکه‌ن ئه‌وه‌ بێگومان له‌هاوبه‌ش بڕیار ده‌ران ده‌بن. 
  ئایا که‌سێك که‌ مردوو(بێ بڕوا) بێت و ئێمه‌ زیندوومان کرده‌وه‌و ڕووناکیه‌کمان بۆ فه‌راهه‌م هێنا (که‌قورئانه‌) به‌هۆی ئه‌وه‌وه‌ له‌ناو خه‌ڵکیدا ده‌گه‌ڕێ و ده‌ڕوات ئایا وه‌ك ئه‌وه‌ وایه‌ که‌ له‌ناو تاریکستانێکدا بێت که‌ به‌هیچ جۆرێ ده‌ر‌چوونی نیه‌ لێی به‌و شێوه‌یه‌ ڕازێنراوه‌ته‌وه‌ بۆ بێ بڕوایان ئه‌و کرده‌وه‌ (خراپانه‌ی) ده‌یان کرد.
  به‌و شێوه‌یه‌ له‌ هه‌موو شارێکدا گه‌وره‌ترینی تاوه‌نبارانیمان کرد(به‌ ده‌سه‌ڵاتدار) بۆ ئه‌وه‌ی پیلان و فێڵ بکه‌ن له‌و شارانه‌دا وه‌ فێڵ و پیلان ناکه‌ن (له‌که‌س) بێجگه‌ له‌ خۆیان به‌ڵام هه‌ست ناکه‌ن.
  وه‌ کاتێ ئایه‌تێکیان بۆ بێت ده‌ڵێن ئێمه‌ هه‌رگیز باوه‌ڕ ناهێنین هه‌تا وێنه‌ی ئه‌وه‌ی به‌پێغه‌مبه‌رانی خوا دراوه‌ به‌ ئێمه‌ش نه‌درێ خوا چاك ده‌زانێت په‌یام و فروستاده‌ی خۆی له‌کوێ داده‌نێ (و کێ شیاو تره‌ بۆ ئه‌و کاره‌) به‌زوویی ئه‌وانه‌ی تاوانیان کردووه‌ دووچاریان ده‌بێت، سووکی و ڕیسوایی لای خواو سزای سه‌خت به‌هۆی ئه‌و پیلان و فێڵانه‌وه‌ی که‌ده‌یان کرد.
  جا هه‌رکه‌سێ خوا بیه‌وێت ڕێنموونی بکات سینگی فراوان ده‌کات بۆ ئیسلام(و بڕوا هێنان) وه‌ هه‌ر که‌س خوا بیه‌وێت گومڕای کات ( له‌به‌ر نه‌شیاوی خۆی) سنگی زۆر ته‌نگ ده‌کات وه‌ك ئه‌وه‌ی (بیه‌وێ) به‌رز ببێته‌وه‌ به‌ره‌و ئاسمان به‌و جۆره‌ خوا پیسی و ناپاکی داده‌نێ له‌سه‌ر ئه‌وانه‌ی که‌ بڕوا ناهێنن.
  ئه‌م ئیسلامه‌ ڕێگای په‌روه‌ردگارته‌ که‌ ڕێك و ڕاسته‌ بێگومان به‌ڕوونی ئایه‌ته‌کانمان باسکردووه‌ بۆ کۆمه‌ڵێك که‌ بیر بکه‌نه‌وه‌.
  بۆ ئه‌وانه‌یه‌ لای په‌روه‌ردگاریان ماڵی ئاشتی (به‌هه‌شت) ته‌نها ئه‌ویش دۆستیانه‌ به‌هۆی ئه‌و کرده‌وه‌ چاکانه‌وه‌ی ده‌یان کرد.
  وه‌ ڕۆژێك (خوا) تێکڕا کۆیان ده‌کاته‌وه‌ (ده‌فه‌رموێ) ئه‌ی ده‌سته‌ و کۆمه‌ڵی جنۆکه‌ بێگومان ئێوه‌ زۆر که‌ستان له‌ ئاده‌میه‌کان گومڕا کرد وه‌ دۆسته‌کانیان له‌ ئاده‌می ده‌ڵێن ئه‌ی په‌روه‌ردگارمان هه‌ندێکمان سوود و که‌ڵکمان له‌ هه‌ندێکیان وه‌رگرت، وه‌ به‌و کاته‌ و مۆڵه‌ته‌ گه‌یشتین که‌ بۆت دیاری کردبووین، خوا فه‌رمووی ئاگر شوێنتانه‌ به‌ هه‌میشه‌یی و بێ بڕانه‌وه‌ ده‌مێننه‌وه‌ تیایدا جگه‌ له‌و کاته‌ی که‌ خوا بیه‌وێ به‌ڕاستی په‌روه‌ردگارت کار دروستی زانایه‌.
  به‌و شێوه‌یه‌ هه‌ندێ له‌ سته‌مکاران ده‌که‌ین به‌ دۆست و پشتیوانی هێندێکی تریان به‌هۆی ئه‌و کرده‌وانه‌وه‌ی ئه‌نجامیان ده‌دا.
  ئه‌ی ده‌سته‌ و کۆمه‌ڵی جنۆکه‌ و ئاده‌می ئایا پێغه‌مبه‌رانتان له‌ خۆتان بۆ نه‌هات که‌ ئایه‌ته‌کانی منتان بۆ بخوێننه‌وه‌ وه‌ له‌ گه‌یشتن و دووچار بوونی ئه‌م ڕۆژه‌یان نه‌ترساندن ده‌ڵێن(ڕاسته‌و) گه‌واهی له‌سه‌ر خۆمان ده‌ده‌ین به‌ڵام ژیانی دنیا خه‌ڵه‌تاندنی و گه‌واهیان له‌سه‌ر خۆیان دا که‌ بێگومان ئه‌وان بێ بڕوا بوون.
  ئه‌وه‌ی باسکرا له‌به‌ر ئه‌وه‌یه‌ که‌ په‌روه‌ردگارت له‌ناو به‌ری (خه‌ڵکی) شارو گونده‌کان نه‌بووه‌ به‌ زوڵم و سته‌م له‌ کاتێکدا خه‌ڵکی ئه‌و شارو گوندانه‌ بێ ئاگا بووبن.
  بۆ هه‌ر یه‌کێك (له‌ جنۆکه‌و ئاده‌می) چه‌ند پله‌ و پایه‌ هه‌یه‌ له‌به‌رانبه‌ر کرده‌وه‌کانی دا وه‌ په‌روه‌رگارت له‌وه‌ی که‌ ده‌یکه‌ن بێ ئاگا نی یه‌.
  هه‌ر په‌روه‌ردگاری تۆ بێ نیازه‌و خاوه‌نی میهره‌بانی یه‌ ئه‌گه‌ر بیه‌وێت له‌ناوتان ده‌بات وه‌ کێ ی بوێت دوای ئێوه ده‌یکاته‌ جێنشین(ی ئێوه‌) وه‌ك چۆن ئێوه‌ی له‌نه‌وه‌ی کۆمه‌ڵێکی تر به‌دی هێنا.‌ 
  بێگومان هه‌ر به‌ڵێنێکتان پێ ده‌درێ هه‌ردێت و ئێوه‌ هه‌رگیز له‌ده‌س خوا ده‌رناچن.
  ئه‌ی موحه‌ممه‌د(صلی الله‌ علیه‌ وسلم) بڵێ ئه‌ی گه‌له‌که‌م له‌سه‌ر ڕێبازی خۆتان ئه‌وه‌ی له‌ده‌ستان دێ بیکه‌ن بێگومان منیش کارو کرده‌وه‌ی خۆم ده‌که‌م جا له‌مه‌و پاش ده‌زانن سه‌رئه‌نجامی ئه‌و دنیا بۆ کێ ده‌بێ بێگومان (بێ باوه‌ڕان و) سته‌م کاران ڕزگاریان نابێ.
  وه‌ بڕیاریاندا بۆ خوا له‌وه‌ی که‌(خوا) دروستی کردو دای هێنا به‌شێك له‌ کشتوکاڵ و ئاژه‌ڵ وماڵات جا به‌ گومانی خۆیان وتیان ئه‌مه‌ بۆ خوایه‌ وه‌ ئه‌وه‌ش بۆ هاوبه‌شه‌کانمان (بته‌کانمان) جا ئه‌وه‌ی بۆ هاوبه‌شه‌کانیانه‌ ئه‌وه‌ به‌ خوا ناگات وه‌ ئه‌وه‌ش بۆ خوایه‌ ئه‌وه‌ ده‌گات به‌هاوبه‌شه‌کانیان (واته‌: خوا نایه‌وێت و ئه‌ی داته‌وه‌ به‌سه‌ریاندا) چ خراپه‌ ئه‌وه‌ی بڕیای ده‌ده‌ن.
  ئا به‌و شێوه‌یه‌ شه‌یتانه‌کان کوشتنی ڕۆڵه‌کانیان بۆ زۆر له‌ هاوه‌ڵ گره‌کان ڕازانده‌وه‌ بۆ ئه‌وه‌ی له‌ناویان به‌رن (به‌ کوشتنی که‌سانی بێ تاوان) وه‌ بۆ ئه‌وه‌ی ئاینه‌که‌یان لێ بشێوێنن وه‌ ئه‌گه‌ر خوا بیویستایه‌ ئه‌وه‌یان نه‌ده‌کرد که‌واته‌ لێ یان گه‌ڕێ له‌گه‌ڵ ئه‌و درۆو ده‌له‌سه‌یه‌ی که‌ هه‌ڵی ده‌به‌ستن.
  وه‌(به‌ گومانی خۆیان) ده‌یان وت ئه‌مانه‌ ئاژه‌ڵ و ماڵات و کشتوکاڵێکن که‌ قه‌ده‌غه‌ کراون نابێ لێیان بخوات که‌سانێك نه‌بێ خۆمان بمانه‌وێ به‌گومانی خۆیان ماڵاتێکیش پشتیان قه‌ده‌غه‌ کرابوو(نابێ باریان لێ بنرێ یا سواریان ببن) هه‌روه‌ها ئاژه‌ڵ و ماڵات هه‌یه‌(له‌ کاتی سه‌ربڕین دا) ناوی خوایان له‌سه‌ر نه‌ده‌برد به‌درۆ هه‌ڵبه‌ستن به‌ده‌م خواوه‌ له‌مه‌ولا خوا تۆڵه‌ی ئه‌و درۆ هه‌ڵبه‌ستنه‌یان لێ ده‌سته‌نێ. 
  وه‌ ده‌یان وت ئه‌وه‌ی له‌سکی ئه‌م ئاژه‌ڵ و ماڵاتانه‌دایه‌ تایبه‌ته‌ به‌ نێرینه‌کانمانه‌وه‌(پیاوه‌کانمان) وه‌ قه‌ده‌غه‌ کراوه‌ له‌سه‌ر ژنه‌کانمان وه‌ ئه‌گه‌ر مرداره‌وه‌ بوو بوون ئه‌وا هه‌موو تیایدا هاوبه‌ش و به‌شدارن به‌ زوویی خوا سزای ئه‌م پێناسه‌(نه‌فامانه‌) یان ده‌داته‌وه‌ بێگومان خوا کار دروستی  زانایه‌ .
  به‌ڕاستی زیانبار بوون ئه‌وانه‌ی ڕۆڵه‌کانی خۆیان کوشت به‌نه‌فامی و نه‌زانی و ئه‌وه‌ی که‌خوا پێ ی به‌خشیبوون له‌خۆیان قه‌ده‌غه‌ کرد به‌ده‌ست هه‌ڵبه‌ست و درۆ به‌ده‌م خواوه‌ به‌ڕاستی ئه‌وانه‌ گومڕابوون و ڕێنموونی کراو نه‌بوون.
  وه‌ ته‌نها خوایه‌ که‌ به‌دی هێناوه‌ باخاتی که‌پرو هه‌رزاڵ بۆ کراو(یا ساق به‌رز) وه‌ که‌پرو هه‌رزاڵ بۆ نه‌کراو (ساق کورت) وه‌دار خورما و کشتوکاڵی جیاواز له‌خواردن و تامدا(به‌دی هێناوه‌) زه‌یتون و هه‌ناریشی(به‌دی هێناوه‌) له‌یه‌ك چوو(له‌وێنه‌و دیمه‌ندا) و له‌یه‌ك نه‌چوو(له‌تامدا) بخۆن له‌به‌روبوومی کاتێ هاته‌ به‌ر وه‌ له‌ ڕۆژی دروێنه‌و چنینیدا مافه‌که‌ی (زه‌کاته‌که‌ی) لێ بده‌ن و زیاده‌ ڕه‌وی مه‌که‌ن بێگومان خوا زیاده‌ڕه‌وانی خۆش ناوێ.
  له‌ ئاژه‌ڵ و ماڵاتیش هه‌ندێکی بار هه‌ڵگره‌و هه‌ندێکی بۆ کوڵك و خوری (که‌ڕاخه‌رو فه‌رشی لێ دروست ده‌کرێ) له‌وه‌ی که‌خوا پێ ی به‌خشیوون بخۆن وه‌ شوێنی هه‌نگاوه‌کانی شه‌یتان مه‌که‌ون چونکه‌ بێگومان شه‌یتان دوژمنێکی ئاشکرای ئێوه‌یه‌.
  خوا هه‌شت جۆر ئاژه‌ڵ و ماڵاتی(دروست کردووه‌) له‌مه‌ڕ دووان (مێ و به‌ران) و له‌بزن دووان (بزن و سابرێن) (ئه‌ی موحه‌ممه‌د(صلی الله‌ علیه‌ وسلم)) بڵێ: ئایا خوا ئه‌و دوو نێره‌ی حه‌رام کردووه‌؟ یا ئه‌و دوو مێ یه‌؟  یا ئه‌و بێچوانه‌ی که‌ له‌ سکی ئه‌و دوو (جۆره‌ ئاژه‌ڵه‌) مێینه‌دایه‌ ئه‌گه‌ر ئێوه‌ ڕاست ده‌که‌ن هه‌واڵم بده‌نێ به‌ زانیاریه‌ك له‌خوا.
  وه‌ له‌ حوشتر دووان و له‌ ڕه‌شه‌وڵاخ دووان (نێرو مێ) (ئه‌ی موحه‌ممه‌د(صلی الله‌ علیه‌ وسلم)) بڵێ ئایا خوا ئه‌و دوو نێره‌ی حه‌رام کردووه‌ یان ئه‌و دوو مێ یه‌؟ یا ئه‌و بێچوانه‌ی که‌له‌سکی ئه‌و دوو(جۆره‌ وڵاخه‌) مێینه‌دایه‌ یان ئێوه‌ ئاماده‌و شایه‌ت بوون ئه‌و کاته‌ که‌خوا فه‌رمانی پێکردن (به‌م قه‌ده‌غه‌ کردنه‌) که‌واته‌ کێ له‌و که‌سه‌ سته‌م کار تره‌ که‌ درۆ به‌ده‌م خواوه‌ هه‌ڵ ده‌به‌ستێ بۆ ئه‌وه‌ی خه‌ڵکی گومڕا بکات به‌ بێ هیچ زانیاری یه‌ك به‌ڕاستی خوا ڕێنموونیی کۆمه‌ڵی سته‌م کاران ناکات.
  ئه‌ی موحه‌ممه‌د(صلی الله‌ علیه‌ وسلم) بڵێ ده‌ستم ناکه‌وێ له‌وه‌ی که‌سرووش کراوه‌ بۆم هیچ خۆراکێکی حه‌رام کراو بۆ که‌سێ که‌(بیه‌وێ) بیخوات مه‌گه‌ر مرداره‌وه‌ بوو بێ یا خوێنێ ڕژێنراو یا گۆشتی به‌راز چونکه‌ بێگومان ئه‌وه‌ پیسه‌ یان سه‌ربڕاوێك بێ (کاتی سه‌ربڕین) ناوی غه‌یری خوای له‌سه‌ر برابێ جا هه‌رکه‌س ناچار بوو (که‌ ئه‌و حه‌رامانه‌‌ بخوات) زیاد له‌پێویست نه‌خوات و مه‌به‌ستی سنوور به‌زاندن نه‌بێ ئه‌وه‌ بێگومان په‌روه‌رگارت لێبورده‌ی میهره‌بانه‌.
  ته‌نها له‌سه‌ر ئه‌وانه‌ی بوونه‌ جووله‌که‌ حه‌راممان کرد هه‌موو چڕنوکدارێك(باڵدار بێ یا ئاژه‌ڵ) وه‌ له‌(گۆشتی) ڕه‌شه‌وڵاخ و مه‌ڕو بزنیش له‌سه‌ریان پیوه‌کانیانمان لێ حه‌رام کردن مه‌گه‌ر ئه‌وه‌ی که‌ به‌سه‌ر پشتیانه‌وه‌ بێت یا ئه‌وه‌ی به‌ ڕیخۆڵه‌کانیانه‌وه‌ بێت یا تێکه‌ڵ بووبێ و لکابێ به‌ئێسکه‌وه‌ به‌هۆی سه‌رکه‌شیانه‌وه‌ ئه‌و تۆڵه‌ و سزامان دان وه‌ بێگومان ئێمه‌ ڕاست گۆین.
  ئینجا ئه‌گه‌ر باوه‌ڕیان پێ‌ نه‌کردی ئه‌وا(پێیان) بڵێ په‌روه‌رگارتان خاوه‌نی میهره‌بانی فراوانه‌ وه‌سزاو تۆڵه‌ی ئه‌و(خوا که ‌هات) له‌ هۆزی تاوانباران ناگێڕدرێته‌وه‌.
  ئه‌وانه‌ی که‌ هاوبه‌شیان بۆ خوا دانا بوو له‌مه‌و دوا ده‌ڵێن: ئه‌گه‌ر خوا بیویستایه‌ ئێمه‌ و باوو باپیرانمان هاوبه‌شمان (بۆ خوا) دانه‌ده‌نا وه‌ هیچ شتێکمان حه‌رام نه‌ده‌کرد هه‌ر به‌و شێوه‌یه‌ ئه‌وانه‌ی پێش ئه‌مانیش درۆیان کرد هه‌تا سزاو تۆڵه‌ی ئێمه‌یان چه‌شت (ئه‌ی موحه‌ممه‌د(صلی الله‌ علیه‌ وسلم)) بڵێ ئایا هیچ زانیاریه‌کتان لایه‌ تا ده‌ری بخه‌ن بۆمان و ده‌ری ببڕن ئێوه‌ شوێنی هیچ شتێك ناکه‌ون بێجگه‌ له‌گومان و ئێوه‌ هه‌رله‌ خۆتانه‌وه‌ به‌ گۆتره‌ شت ده‌ڵێن.
  بڵێ ده‌ی که‌واته‌ به‌ڵگه‌ی به‌هێز (ده‌سه‌ڵات) هه‌ر بۆ خوایه‌ جا ئه‌گه‌ر (خوا) بیویستایه‌ هه‌ر هه‌مووتانی ده‌خسته‌ سه‌ر ڕێ ی ڕاست.
  ئه‌ی موحه‌ممه‌د(صلی الله‌ علیه‌ وسلم) بڵێ ئه‌و شایه‌تانه‌تان بێنن که‌ شایه‌تی ده‌ده‌ن بێگومان خوا ئه‌مه‌ی حه‌رام کردووه‌ جا ئه‌گه‌ر (به‌درۆ) شایه‌تی یان دا تۆ له‌گه‌ڵیاندا شایه‌تی مه‌ده‌ وه‌ شوێنی ئاره‌زواتی ئه‌وانه‌ مه‌که‌وه‌ که‌باوه‌ڕیان نه‌هێنا به‌ ئایه‌ته‌کانی ئێمه‌ وه‌ شوێن ئه‌وانه‌ش مه‌که‌وه‌ که‌بڕوایان نی یه‌ به‌ڕۆژی دوایی ئه‌وانه‌ش که‌هاوبه‌ش و هاوتا بۆ په‌روه‌ردگاریان بڕیار ده‌ده‌ن.
  ئه‌ی موحه‌ممه‌د(صلی الله‌ علیه‌ وسلم) بڵێ وه‌رن با بخوێنمه‌وه‌(بۆتان) ئه‌وه‌ی په‌روه‌ردگارتان یاساغی کردووه‌ له‌سه‌رتان (فه‌رمانی داوه‌ که‌وا) هیچ شتێك نه‌که‌ن به‌ هاوبه‌ش بۆی و له‌گه‌ڵ باوك و دایك دا ئاکار چاك و ڕه‌فتار جوان بن و منداڵه‌کانتان مه‌کوژن له‌به‌ر هه‌ژاری و نه‌بوونی ئێمه‌ ڕۆزی ئێوه‌و ئه‌وانیش ده‌ده‌ین وه‌ نزیکی گوناه و کرده‌وه‌ زۆر به‌ده‌کان مه‌که‌ونه‌وه‌ ئه‌وه‌ی که‌ ئاشکرا ده‌کرێ له‌و(خراپانه‌) ئه‌وه‌ش په‌نهان ده‌کرێ وه‌ ئه‌و که‌سه‌ مه‌کوژن که‌ خوا کوشتنی حه‌رامی کردووه‌ مه‌گه‌ر هه‌ق بێ (بکوژرێته‌وه‌ له‌ تۆڵه‌دا) خوا ئه‌مانه‌ی به‌ ئێوه‌ ڕاسپاردوه‌ بۆ ئه‌وه‌ی تێ بگه‌ن و ژیری خۆتان به‌کاربهێنن.
  وه‌ نزیکی ماڵی هه‌تیوان مه‌که‌ونه‌وه‌ مه‌گه‌ر به‌و شێوه‌ی که‌ جوانترو چاکتر بێت تا باڵغ ده‌بێت و ده‌گاته‌ هێزی خۆی وه‌ پێوانه‌و کێشانه‌ بێ زیادو که‌م ئه‌نجامی ده‌ن به‌دادگه‌ری داوای ئه‌رك له‌ که‌س ناکه‌ین مه‌گه‌ر به‌ ئه‌ندازه‌ی توانای خۆی وه‌ کاتێ(بۆ شایه‌تی دان و شتی تر) قسه‌تان کرد دادوه‌رو ڕاست بن با (له‌دژی) خزمی نزیکی خۆشتان بێت وه‌ به‌ڵێن و په‌یمانی خوا به‌ چاکی ببه‌نه‌ سه‌ر خوا ئه‌و شتانه‌ی به‌ ئێوه‌ ڕاسپاردوه‌ بۆ ئه‌وه‌ی بیر بکه‌نه‌وه‌.
  فه‌رمانی داوه‌ که‌ بێگومان ئه‌مه‌ ڕێگای ڕاستی منه‌ که‌ ڕاست و دروسته‌ که‌واته‌ شوێنی بکه‌ون و شوێنی ڕێچکه‌کانی تر مه‌که‌ون چونکه‌ دوورتان ده‌خه‌نه‌وه‌و لاتان ده‌ده‌ن له‌ ڕێگه‌ی خوا، خوا ئه‌و شتانه‌ی به‌ئێوه‌ ڕاسپاردووه‌ بۆ ئه‌وه‌ی پارێزکار بن.
  له‌پاش ئه‌وه‌ ته‌وراتمان به‌خشی به‌ مووسا بۆ ته‌واو کردنی چاکه‌ و به‌هره‌مان به‌رانبه‌ر که‌سێك که‌ به‌ چاکی  پێی هه‌ڵساوه‌ ، وه‌ ڕوون که‌ره‌وه‌ی هه‌موو شتێك بێ وه‌ ڕێنیشانده‌رو ڕێنموونیی و میهره‌بانی بێ بۆ ئه‌وه‌ی باوه‌ڕ بهێنن به‌ گه‌یشتنیان به‌ حوزوری به‌ په‌روه‌ردگاریان.
  وه‌ ئه‌م قورئانه‌ پیرۆزه‌ به‌ فه‌ڕه‌مان ناردۆته‌ خواره‌وه‌ که‌واته‌ ئێوه‌ش شوێنی بکه‌ون و خۆتان بپارێزن (پارێزکار بن) تا ڕه‌حمتان پێ بکرێ.
  له‌به‌ر ئه‌وه‌ی نه‌ڵێن بێگومان کتێب ته‌نها بۆ سه‌ر دوو کۆمه‌ڵی (گاوور و جووله‌که‌) نێراوه‌ته‌ خواره‌وه‌ له‌پێش ئێمه‌دا که‌ به‌ڕاستی ئێمه‌ له‌ خوێندنه‌وه‌ و لێکۆڵینه‌وه‌ی کتێبه‌کانیان بێ ئاگابووین.
  وه‌ بۆ ئه‌وه‌ی نه‌ڵێن به‌ڕاستی ئه‌گه‌ر کتێبی ئاسمانی بۆ ئێمه‌ بهاتبایه‌ ئه‌وه‌ ئێمه‌ له‌وان ڕێنموون تر ده‌بووین ئه‌وه‌ بێگومان به‌ڵگه‌ و نیشانه‌ (قورئان) ی ڕوونتان له‌ په‌روه‌ردگارتانه‌وه‌ بۆ هاتووه‌ که‌ ڕێنموونیی و میهره‌بانیه‌کی گه‌وره‌یه‌ که‌واته‌ کێ سته‌مکارتره‌ له‌و که‌سه‌ی بێ باوه‌ڕ بێ به‌ ئایه‌ته‌کانی خوا و به‌درۆی بزانێ وه‌ ڕوویان لێ وه‌رگێڕێ له‌مه‌ودوا به‌ زوویی تۆڵه‌ ده‌سێنین له‌وانه‌ی سه‌رپێچی ده‌که‌ن له‌ ئایه‌ته‌کانی ئێمه‌ به‌سزایه‌کی به‌د و سه‌خت به‌هۆی ئه‌و لادانه‌وه‌ که‌ ده‌یانکرد.
  ئاخۆ ئه‌وان چاوه‌ڕوانی چ شتێك ده‌که‌ن بێجگه‌ له‌وه‌ی مه‌لائیکه‌ (ی گیان کێشان یان) بۆ بێت یان په‌روه‌ردگارت بێت (ئه‌ی موحه‌ممه‌د(صلی الله‌ علیه‌ وسلم)) یان هه‌ندێ له‌ موعجیزه‌ و نیشانه‌ ئاشکراکانی په‌روه‌ردگارت به‌دی بێت ئه‌و ڕۆژه‌ی هه‌ندێ له‌ نیشانه‌و به‌ڵگه‌ ڕوونه‌کانی په‌روه‌ردگارت به‌دی بێت باوه‌ڕ هێنان سوود ناگه‌یه‌نێت به‌هیچ که‌س که‌ پێشتر بڕوای نه‌هێنابێ یان هیچ خێر و چاکه‌یه‌کی نه‌کردبێ له‌گه‌ڵ ئیمانه‌که‌یدا بڵێ : چاوه‌ڕوان بن (هه‌ڕه‌شه‌یه‌) ئێمه‌ش چاوه‌ڕوانی ده‌که‌ین.
  به‌ڕاستی ئه‌وانه‌ی ئاینه‌که‌یان به‌ش به‌ش کرد و بوون به‌ چه‌ند ده‌سته‌ و تاقمێکه‌وه‌ تۆ له‌ هیچ شتێکدا له‌ ئه‌وان نیت بێگومان کاری ئه‌وان ته‌نها بۆ لای خوا ده‌گه‌ڕێته‌وه‌ پاشان خوا هه‌واڵیان پێ ده‌دا به‌هه‌ر کرده‌وه‌یه‌ك که‌ کردویانه‌.
  هه‌ر که‌سێك چاکه‌ بکات ئه‌وه‌ (له‌ ڕۆژی دوایی دا) ده‌ ئه‌وه‌نده‌ی چاکه‌که‌ی پاداشتی بۆ هه‌یه‌ وه‌ هه‌ر که‌سێك خراپه‌ بکات ئه‌وه‌ تۆڵه‌ی لێ ناسێنرێ ته‌نها به‌وێنه‌ی خۆی نه‌بێ و ئه‌وانه‌ سته‌میان لێ ناکرێ.
  ئه‌ی موحه‌ممه‌د(صلی الله‌ علیه‌ وسلم) بڵێ بێگومان من په‌روه‌ردگارم ڕێنموونیی کردووم بۆ ڕێگای ڕاست ئاینێکی زۆر ڕاست و پاك(که‌ هیچ لاریه‌کی تیا نی یه‌) ئایینی ئه‌و ئیبراهیمه‌یه‌ که‌ له‌ هه‌موو ئایینه‌ ناڕاسته‌کان لایداوه‌ بۆ په‌رستنی خوا به‌ ته‌نها وه‌ به‌ هیچ جۆرێك له‌ هاوبه‌ش په‌یداکه‌ران نه‌بووه‌.
  ئه‌ی موحه‌ممه‌د(صلی الله‌ علیه‌ وسلم) بڵێ بێگومان نوێژ و (به‌ندایه‌تی) و قوربانی و ژیان و مردنم هه‌ر بۆ خوای په‌روه‌ردگاری هه‌موو جیهانیانه‌.
  هیچ هاوبه‌شێکی نی یه‌ و هه‌ر به‌وه‌ فه‌رمانم پێ دراوه‌ وه‌ من یه‌که‌می هه‌موو فه‌رمانبه‌رانم بۆ خوا.
  ئه‌ی موحه‌ممه‌د(صلی الله‌ علیه‌ وسلم) بڵێ ئایا بێجگه‌ له‌خوا په‌رستراوێکی تر بۆ خۆم هه‌ڵبژێرم له‌ کاتێکدا ئه‌و په‌روه‌ردگاری هه‌موو شتێکه‌ و هه‌ر که‌سێك هه‌ر گوناه و خراپه‌یه‌ك بکات ته‌نها له‌سه‌ر خۆیه‌تی وه‌ هیچ که‌سێکی گوناهکار گوناهی که‌سێکی تر هه‌ڵناگرێ پاشان گه‌ڕانه‌وه‌تان هه‌ر بۆ لای په‌روه‌ردگارتانه‌ ئینجا هه‌واڵتان پێ ئه‌دا به‌وه‌ی که‌ ئێوه‌ تیایدا جیاواز بوون.
  وه‌ خوا ئه‌و زاته‌یه‌ که‌ ئێوه‌ی کردووه‌ به‌ جێنشینانی زه‌وی (کۆمه‌ڵ له‌ دوای کۆمه‌ڵ دێن) چه‌ند پله‌ هه‌ندێکتانی به‌رز کردۆته‌وه‌ به‌سه‌ر هه‌ندێکی ترتاندا بۆ ئه‌وه‌ی تاقیتان بکاته‌وه‌ له‌وه‌دا که‌پێ ی به‌خشیوون به‌ڕاستی په‌روه‌ردگارت تۆڵه‌ سه‌ندنی چه‌سپان و خێرایه‌ (بۆ به‌دکاران) وه‌ به‌ڕاستی ئه‌و لێبورده‌ی میهره‌بانه‌ بۆ چاکه‌کاران.
  به‌ (ئه‌لیف، لام، میم، صاد) ده‌خوێنرێته‌وه‌ خوا زاناتره‌ به‌ ماناو مه‌به‌ست پێ ی.
  ئه‌م قورئانه‌ نامه‌یه‌که‌ نێرراوه‌ته‌ خواره‌وه‌ بۆ تۆ (ئه‌ی موحه‌ممه‌د(صلی الله‌ علیه‌ وسلم)) که‌واته‌ دڵ ته‌نگ مه‌به‌ (به‌ په‌یڕه‌وی نه‌که‌رانی) بۆ ئه‌وه‌ی (ئه‌وان) به‌م قورئانه‌ بترسێنی و بیرخستنه‌وه‌ و ئامۆژگاریش بێ بۆ بڕواداران.
  په‌یڕه‌وی ئه‌وه‌ بکه‌ن که‌ له‌ لایه‌ن په‌روه‌ردگارتانه‌وه‌ هێنراوه‌ته‌ خواره‌وه‌ بۆتان وه‌ بێجگه‌له‌ ئه‌و (خوا) شوێن هیچ دۆست و په‌رستراوانێ تر مه‌که‌ون ئێوه‌ زۆر که‌م بیر ده‌که‌نه‌وه‌.
  وه‌ چه‌نده‌ها شار و شارۆچکه‌مان وێران کرد و سزای ئێمه‌یان بۆ هات له‌ شه‌ودا یان ئه‌وان له‌ خه‌و و پشووی نیوه‌ڕۆدا بوون.
  جا کاتێ سزای ئێمه‌یان بۆهات هاوار و نزایان هیچ نه‌بوو بێجگه‌ له‌وه‌ی که‌ ده‌یان وت : به‌ڕاستی ئێمه‌ سته‌مکار بووین.
  سوێند به‌خوا به‌ڕاستی پرسیار ده‌که‌ین له‌وانه‌ی که‌ پێغه‌مبه‌رانیان بۆ نێردرا (که‌ چۆن پێشوازییان لێکردن) وه‌ بێگومان پرسیاریش ده‌که‌ین له‌ پێغه‌مبه‌ران که‌ چۆن وه‌ڵام درانه‌وه‌.
  جا سوێند به‌خوا به‌ڕاستی (ئه‌وه‌ی کردویانه‌) بۆیان ده‌گێڕینه‌وه‌ له‌ ڕووی زانیاریه‌وه‌ وه‌ ئێمه‌ هیچ کاتێ بێ ئاگا نه‌بووین لێیان.
  کێشانه‌ی ڕاست (بۆ کرده‌وه‌کانتان) له‌و ڕۆژه‌دا ده‌بێ و گومانی تێدا نی یه‌ جا هه‌ر که‌س کێشراو(ی چاك)ه‌کانی قورس بێت ئه‌وه‌ ئه‌وانه‌ن ڕزگار و گه‌یشتوو به‌ ئامانج.
  وه‌ هه‌ر که‌س کێشراو(ی چاك)ه‌کانی سووك بێت ئه‌وانه‌ که‌سانێکن که‌ خۆیانیان دۆڕاندووه‌ و زه‌ره‌ر مه‌ندبوون به‌هۆی ئه‌وه‌ی که‌ سته‌میان کرد به‌رانبه‌ر به‌ڵگه‌ و نیشانه‌کانی ئێمه‌و به‌ درۆیان دانا.
  سوێند به‌خوا بێگومان ئێمه‌ ئێوه‌مان نیشته‌جێ و جێگیر کرد له‌ زه‌وی دا و جۆره‌ها هۆی ژیانمان تێیدا بۆ ڕه‌خساندن(به‌ڵام) ئێوه‌ زۆر که‌م سوپاس گوزارن.
  سوێند بێت بێگومان ئێوه‌مان به‌دی هێنا و پاشان شکڵ و شێوه‌مان کێشان پاشان وتمان به‌ فریشته‌کان سوژده‌ ببه‌ن بۆ ئاده‌م هه‌موویان یه‌کسه‌ر سوژده‌یان برد بێجگه‌ له‌ شه‌یتان که‌ له‌ سوژده‌ به‌ران نه‌بوو.
  خوا فه‌رمووی چی به‌رگری کردی که‌ سوژده‌ نه‌به‌یت کاتێ فه‌رمانم پێکردی (شه‌یتان) وتی: من له‌و (ئاده‌م) چاکترم چونکه‌ منت له‌ ئاگر دروست کردووه‌و ئه‌وت له‌ قوڕ دروست کردووه‌.
  خوا فه‌رمووی: ( له‌ به‌هه‌شت) بڕۆره‌ خواره‌وه‌ چونکه‌ بۆت نی یه‌ له‌و( به‌هه‌شته‌) دا خۆت به‌ گه‌وره‌و زل بزانی یه‌کسه‌ر ده‌رچۆ به‌ڕاستی تۆ له‌بێ نرخ و ڕیسوایانی.
  ووتی مۆڵه‌تم بده‌ (مه‌ممرێنه‌) تا ئه‌و ڕۆژه‌ی زیندوو ده‌کرێنه‌وه‌.
  خواش فه‌رمووی : بێگومان تۆ له‌ مۆڵه‌ت دراوانی .
  وتی ئه‌ی په‌روه‌ردگار به‌هۆی ئه‌وه‌وه‌ که‌ گومڕات کردم بێگومان بۆیان (ئاده‌م و نه‌وه‌کانی) داده‌نیشم له‌ڕێگه‌ ڕاسته‌که‌ی تۆدا.
  ئینجا سوێندبێ بێگومان بۆیان ده‌چم له‌ پێشیانه‌وه‌ و له‌دوایانه‌وه‌، وه‌ له‌لای ڕاستیان و له‌لای چه‌پیانه‌وه‌ ئه‌وسا نابینی زۆربه‌یان سوپاس گوزار بن.
  خوا فه‌رمووی: ده‌رچۆ تێیدا به‌ لۆمه‌کراوی و ده‌رکراوی سوێند بێ بێگومان هه‌رکه‌س شوێنی تۆ که‌وتبێ له‌وان ئه‌وه‌ بێگومان دۆزه‌خ پڕ ده‌که‌م له‌ ئێوه‌ هه‌مووتان.
  وه‌(ووتمان) ئه‌ی ئاده‌م تۆو‌ هاوسه‌ره‌که‌ت نیشته‌جێ ی به‌هه‌شت بن بخۆن له‌ هه‌رچی که‌ ویست و حه‌زتان لێ بوو به‌ڵام نزیکی ئه‌و دره‌خته‌ مه‌که‌ونه‌وه‌ ئه‌گینا له‌ سته‌م کاران ده‌بن.
  ئینجا شه‌یتان  خه‌یاڵ و خه‌ته‌ره‌ی خراپی خسته‌ دڵیان بۆ ئه‌وه‌ی ده‌رخات بۆیان ئه‌و عه‌یبه‌و عه‌وره‌ته‌ی که‌شاردبوویه‌وه‌ لێیان (و به‌ده‌ره‌وه‌ نه‌بووه‌) وه‌ پێ ی وتن: په‌روه‌ردگارتان (له‌به‌ر هیچ هۆیه‌ك) به‌رگری ئه‌و دره‌خته‌ی لێ نه‌کردون مه‌گه‌ر له‌به‌ر ئه‌وه‌ی که‌ نه‌بنه‌ دوو فریشته‌ یان (له‌ به‌هه‌شت دا) بمێننه‌وه‌ به‌ هه‌میشه‌یی.
  وه‌ سوێندی بۆ خواردن وتی بێگومان من له‌ ئامۆژگارانی دڵسۆزی ئێوه‌م.
  سه‌رئه‌نجام به‌ خه‌ڵه‌تاندن هانی دان جا کاتێك (له‌ به‌رو بوومی) ئه‌و دره‌خته‌یان چه‌شت هه‌ردووکیان عه‌یب و عه‌وره‌تیان ده‌رکه‌وت وه‌ ده‌ستیان کرد به‌داپۆشینی خۆیان به‌گه‌ڵای (دره‌ختانی) به‌هه‌شت وه‌ په‌روه‌ردگاریان بانگی هه‌ردووکیانی کرد ئایا ئه‌و دره‌خته‌م قده‌غه‌ نه‌کرد لێتان وه‌ ئایا پێم نه‌ووتن که‌ بێگومان شه‌یتان بۆ ئێوه‌ دوژمنێکی ئاشکرایه‌.
  هه‌ردووکیان وتیان ئه‌ی په‌روه‌ردگارمان ئێمه‌ سته‌ممان له‌ خۆمان کرد جا ئه‌گه‌ر لێمان نه‌بوری و میهره‌بانیمان له‌گه‌ڵ نه‌که‌یت سوێند به‌خوا بێگومان ئێمه‌ له‌زیانباران ده‌بین.
  خوا فه‌رمووی بڕۆنه‌ خواره‌وه‌ (له‌ به‌هه‌شت) هێندێکتان دوژمنی هێندێکی ترتانن وه‌بۆتان هه‌یه‌ له‌ زه‌ویدا نیشته‌جێ بوون و هۆی ڕابواردن و ژیان تا ماوه‌یه‌ك.
  خوا فه‌رمووی: له‌ زه‌وی دا ده‌ژین و له‌ویشدا ده‌مرن و هه‌ر له‌ویش ده‌رده‌هێنرێن و زیندوو ده‌کرێنه‌وه‌.
  ئه‌ی نه‌وه‌ی ئاده‌م بێگومان پۆشاکمان بۆ ناردوون که‌ عه‌یب و عه‌وره‌تتان داده‌پۆشێ وه‌ پۆشاکی جوان و ڕازاوه‌یش(مان بۆ ناردوون) به‌ڵام پۆشاکی ترسان له‌ خوا و پارێزگاری چاکتر و باشتره‌ ئه‌وه‌ی باسکرا هه‌ندێکه‌ له‌ به‌ڵگه‌و نیشانه‌کانی خوا بۆ ئه‌وه‌ی بیربکه‌نه‌وه‌ و ئامۆژگاری وه‌رگرن.
  ئه‌ی نه‌وه‌ی ئاده‌م با شه‌یتان فریوتان نه‌دات و نه‌تانخه‌ڵه‌تێنێ هه‌رچۆنێ باوك و دایکتانی له‌ به‌هه‌شت ده‌رکرد له‌ حاڵێکدا پۆشاکه‌که‌یانی لێ داکه‌ندن بۆ ئه‌وه‌ی عه‌یب و عه‌وره‌تیان (ده‌ربخات) و نیشانیان بدات به‌ڕاستی شه‌یتان خۆی و ده‌سته‌که‌ی ده‌تان بینن له‌ جێگایه‌که‌وه‌ که‌ ئێوه‌ ئه‌وان نابینن به‌ڕاستی ئێمه‌ شه‌یتانه‌کانمان گێڕاوه‌ به‌ دۆست و خۆشه‌ویست بۆ ئه‌وانه‌ی که‌ بڕوا ناهێنن.
  وه‌ کاتێ کرده‌وه‌یه‌کی زۆر به‌د و ناشرینیان ده‌کرد (که‌ به‌ڕووتی ته‌واف کردن نموونه‌یه‌کیه‌تی) ده‌یان وت : له‌ باوو باپیرانمانه‌وه‌ بۆمان ماوه‌ته‌وه‌ وه‌ خوا فه‌رمانی ئه‌و (کرده‌وه‌) ی پێ داووین (ئه‌ی موحه‌ممه‌د(صلی الله‌ علیه‌ وسلم)) بڵێ بێگومان خوا فه‌رمان نادا به‌ کرده‌وه‌ی به‌دو خراپ ئایا به‌ده‌م خواوه‌ شتێ ده‌ڵێن که‌ نایزانن و بێ ئاگان لێ ی ؟.
  بڵێ په‌روه‌ردگارم فه‌رمانی به‌ دادپه‌روه‌ری داوه،‌ وه‌ له‌ کاتی هه‌موو نوێژێکدا ڕاست ڕوو بکه‌نه‌ خوا و دڵسۆزانه‌ هاواری لێ بکه‌ن و بیپه‌رستن هه‌رچۆنێ له‌ یه‌که‌م جاره‌وه‌ (خوا) دروستی کردون به‌و شێوه‌یه‌ ده‌گه‌ڕێنه‌وه‌ بۆ لای خوا.
  ده‌سته‌یه‌کی ڕێنموونی کردووه‌ ده‌سته‌یه‌کیش گومڕایی به‌سه‌ریاندا چه‌سپا به‌ڕاستی ئه‌وانه‌ شه‌یتانه‌کانیان کرد به‌ دۆست و پشتیوانی خۆیان له‌ جیاتی خوا وه‌ وا گومان ده‌به‌ن که‌ ڕێنموونیی کراوون.
  ئه‌ی نه‌وه‌ی ئاده‌م، پۆشاکی جوان و ڕازاوه‌تان بپۆشن له‌ کاتی هه‌موو نوێژێکدا وه‌ بخۆن و بخۆنه‌وه‌(له‌وه‌ی که‌ حه‌ڵاڵه‌ بۆتان) و زیاده‌ ڕه‌وی مه‌که‌ن بێگومان خوا زیاده‌ ڕه‌وانی خۆش ناوێ.
  ئه‌ی موحه‌ممه‌د(صلی الله‌ علیه‌ وسلم) بڵێ کێ ئارایش و جوانی یه‌ خواییه‌کانی حه‌رام کردووه‌ که‌ خوا بۆ به‌نده‌کانی دروستی کردووه‌ هه‌روه‌ها ڕۆزی و خۆراکه‌ پاك و خۆشه‌کان(کێ حه‌رامی کردوون)، (ئه‌ی موحه‌ممه‌د(صلی الله‌ علیه‌ وسلم)) بڵێ ئه‌وانه‌ بۆ بڕوادارانه‌ له‌ ژیانی دنیادا(بێ بڕوایانیش له‌ په‌نای ئه‌واندا به‌شداری ده‌که‌ن) ، (به‌ڵام) له‌ ڕۆژی دوایی دا تایبه‌ته‌ به‌ بڕوادارانه‌وه‌ به‌م شێوه‌یه‌ ئایه‌ته‌کانمان باس ده‌که‌ین و ڕوونی ده‌که‌ینه‌وه‌ بۆ گه‌ل و کۆمه‌ڵێك که‌ ده‌زانن و تێ ده‌گه‌ن.
  بڵێ بێگومان په‌روه‌ردگارم ته‌نها ئه‌و کرده‌وانه‌ی حه‌رام کردووه‌ که‌ زۆر به‌د و خراپن ئه‌وانه‌ی که‌ ئاشکران و ئه‌وانه‌ش نهێنین وه‌ گوناهی(حه‌رام کردووه‌) وه‌ ده‌ست درێژی به‌ ناهه‌ق وه‌ (حه‌رامی کردووه‌) شتێك بکه‌نه‌ هاوبه‌ش بۆ خوا که‌ به‌ڵگه‌ی بۆ نه‌هاتووه‌ وه‌ (حه‌رامی کردووه‌) که‌ به‌ده‌م خواوه‌ شتانێك بڵێن که‌ نایزانن.
  وه‌ بۆ هه‌موو ئوممه‌تێ کاتێکی دیاری کراو هه‌یه‌ (بۆ مردن و سزادانیان) ئینجا کاتێ ماوه‌ (ی مردن یا سزا) که‌یان هات ساتێك دوا ناکه‌ون و پێشیش ناکه‌ون.
  ئه‌ی نه‌وه‌ی ئاده‌م ئه‌گه‌ر بۆتان هات پێغه‌مبه‌رانێك له‌ خۆتان ئایه‌ته‌کانی منیان بۆ ده‌خوێننه‌وه‌ جا هه‌ر که‌س خۆی پاراست (له‌ نافه‌رمانی خوا) و کرده‌وه‌ی چاکی کرد ئه‌وه‌ مه‌ترسی یان له‌سه‌ر نی یه‌ و خه‌م و خه‌فه‌تیش ناخۆن.
  وه‌ ئه‌وانه‌ش که‌ بێ بڕوابوون به‌ ئایه‌ته‌کانی ئێمه‌ و خۆیان به‌زل ده‌زانی له‌ به‌رانبه‌ر ئه‌و ئایه‌تانه‌دا ئه‌وانه‌ هاوه‌ڵانی ئاگرن ئه‌وانه‌ به‌ هه‌میشه‌یی تیایا ده‌مێننه‌وه‌.
  جا کێ له‌وه‌ سته‌مکارتره‌ که‌ درۆ به‌ده‌م خواوه‌ هه‌ڵبه‌ستێ یان بێ بڕوا بێ به‌ ئایه‌ته‌کانی خوا ئه‌وانه‌ ئه‌و به‌شه‌ی بۆیان نوسراوه‌ دوو چاریان ده‌بێت هه‌تا ئه‌و کاته‌ی نێردراوه‌کانمان (بۆ گیان کێشان) دێن بۆیان ده‌یانمرێنن (گیانیان ده‌کێشن) پێیان ده‌ڵێن : ئه‌وانه‌ی له‌ جیاتی خوا ئێوه‌ هاوار و نزاتان-- لێ ئه‌کردن -- له‌کوێن (له‌ وه‌ڵامدا) ده‌ڵێن : دیار نین و ون بوون لێمان وه‌ شایه‌تی ده‌ده‌ن له‌سه‌ر خۆیان که‌ بێگومان ئه‌وانه‌ له‌ دنیادا بێ بڕوا بوون.
  خوا پێیانی فه‌رموو ئێوه‌ له‌گه‌ڵ ئۆممه‌تانێك که‌ له‌پێش  ئێوه‌وه‌ بوون له‌ جنۆکه‌ و ئاده‌می بچنه‌ ئاگری دۆزه‌خه‌وه‌ هه‌ر جارێ ده‌سته‌یه‌ك ده‌چنه‌ ناویه‌وه‌ نه‌فرین له‌ هاوبیرانی ده‌کات هه‌تا هه‌موو ده‌گه‌ن به‌یه‌ك و کۆده‌بنه‌وه‌ یه‌ك ده‌گرن دوایی یه‌کانیان (که‌ شوێن که‌وتوو بوون) ده‌رباره‌ی پێشوه‌کانیان (که‌ پێشه‌وا بوون) ده‌ڵێن ئه‌ی په‌روه‌ردگارمان ئه‌وانه‌ ئێمه‌یان گومڕا کرد ده‌ تۆش له‌ ئاگردا دووقات سزایان بده‌ (په‌روه‌ردگار) ده‌فه‌رموێ بۆ هه‌رکامتان (سزا) دوو به‌رامبه‌ره‌ به‌ڵام ئێوه‌ نازانن و بێ ئاگان.
  سه‌رۆك و چاو لێکراوه‌کان به‌ شوێن که‌وتووه‌کانیان ده‌ڵێن ئێوه‌ش هیچ زیاده‌ ڕێزێکتان به‌سه‌ر ئێمه‌دا نی یه‌ ده‌ ئێوه‌ش سزا بچه‌ژن به‌هۆی ئه‌و (خراپانه‌وه‌ی) ده‌تان کرد.
  به‌ڕاستی ئه‌وانه‌ی بێ بڕوا بوون به‌ ئایه‌ته‌کانی ئێمه‌ وه‌ خۆیان به‌ گه‌وره‌و زل داده‌نا له‌ به‌رامبه‌ریاندا ئه‌وانه‌ ده‌رگاکانی ئاسمانیان بۆ ناکرێنه‌وه‌ و ناچنه‌ به‌هه‌شته‌وه‌ هه‌تا حوشتر نه‌چێت به‌ کونی ده‌رزی دروماندا ئا به‌و جۆره‌ تۆڵه‌ له‌ تاوانباران ده‌سێنین.
  ئه‌وانه‌ی له‌ دۆزه‌خدا فه‌رش و ڕاخه‌ریان (له‌ ئاگره‌) وه‌ له‌ لای سه‌روشیانه‌وه‌ لێفه‌ و داپۆشه‌ریان (له‌ ئاگره‌) ئا به‌و جۆره‌ تۆڵه‌ له‌ سته‌مکاران ده‌ستێنین.
  وه‌ ئه‌وانه‌ی که‌ بڕوایان هێناوه‌ و کرده‌وه‌ی چاکیشیان کردووه‌ داوا له‌ هیچ که‌س ناکه‌ین زیاد له‌ توانای خۆی ئا ئه‌وانه‌ هاوه‌ڵانی به‌هه‌شتن ئه‌وان هه‌میشه‌یین تێیدا.
  ئه‌وه‌ی له‌ دڵیاندا بووبێ دامان ڕنی له‌ کینه‌ و ڕق (ده‌رباره‌ی یه‌کتری) ڕووباره‌کان ده‌ڕۆن به‌ژێر (کۆشك و باخه‌کان) یاندا وه‌ ده‌ڵێن : سوپاس بۆ ئه‌و خوایه‌ی که‌ ڕێنموونیی کردین بۆ ئه‌م ڕێگایه‌ که‌ ئێمه‌ هه‌رگیز ڕێبازی ڕاست شاره‌زا نه‌ده‌بووین ئه‌گه‌ر خوا ڕێنموونی نه‌کردینایه‌ سوێند به‌خوا بێگومان نێرراوه‌کانی په‌روه‌ردگارمان ڕاستیان هێنا وه‌ بانگیان لێ ده‌کرێ به‌مه‌ی که‌ ئه‌و به‌هه‌شته‌ پێتان به‌خشرا به‌هۆی ئه‌و کرده‌وه‌(چاکانه‌وه‌ی) ده‌تان کرد.
   وه‌ به‌هه‌شتیه‌کان بانگ ده‌که‌ن له‌ دۆزه‌خیه‌کان بێگومان ئێمه‌ ئه‌وه‌ی که‌ په‌روه‌ردگارمان به‌ڵێنی پێداین ڕاست بوو پێی گه‌یشتین جا ئایا ئێوه‌ش ئه‌وه‌ی که‌ په‌روه‌ردگارتان به‌ڵێنی پێدان ڕاست بوو پێی گه‌یشتن ؟ ده‌ڵێن به‌ڵێ پاشان جاڕچیه‌ك جاڕی دا له‌ نێوانیاندا که‌ نه‌فرینی خوا له‌سه‌ر سته‌مکاران بێ.
  ئه‌وانه‌ی به‌رهه‌ڵستی له‌ ڕێ ی خوا ده‌که‌ن و ده‌یان ویست ئه‌و(ڕێگایه‌) به‌ خوار و ناڕێك نیشان بده‌ن له‌ کاتێکدا ئه‌وان بێ بڕوا بوون به‌ڕۆژی دوایی.
  و له‌ نێوانیاندا په‌رده‌و جیاکه‌ره‌وه‌یه‌ك هه‌یه‌ به‌سه‌ر ئه‌عرافه‌وه‌(که‌ به‌رزایی یه‌که‌ له‌ نێوان به‌هه‌شت و دۆزه‌خدا) پیاوانێك هه‌ن هه‌ر یه‌که‌ له‌ به‌هه‌شتی و دۆزه‌خیه‌کان ده‌ناسنه‌وه‌ به‌هۆی نیشانه‌ (و شێوه‌ی تایبه‌ت) ی یانه‌وه‌ جا به‌هه‌شتیه‌کان بانگ ده‌که‌ن و ده‌ڵێن : سه‌لامتان لێ بێت نه‌چوونه‌ته‌ ناویه‌وه‌ به‌ڵام ئومێدیان هه‌یه‌ و به‌ته‌مان بچنه‌ ناوی.
  هه‌رکاتێ ڕوویان لادرێ و وه‌رگێڕدرێ به‌ره‌و لای دۆزه‌خیه‌کان ده‌ڵێن ئه‌ی په‌روه‌ردگارمان مه‌مانخه‌نه‌ ڕیزی گه‌لی سته‌مکاران.
  وه‌ ئه‌وانه‌ی وان به‌سه‌ر ئه‌عرافه‌وه‌ پیاوانێك بانگ ده‌که‌ن که‌ به‌نیشانه‌ی تایبه‌تی یاندا ده‌یان ناسن ده‌ڵێن کۆمه‌ڵه‌که‌تان سوودی پێ نه‌گه‌یاندن هه‌روه‌ها خۆ به‌زل زانین و له‌ خۆبایی بوونتان به‌ که‌ڵکتان نه‌هات.
  ئایا ئه‌وانه‌ (هه‌ژاره‌ باوه‌ڕداره‌کان) هه‌ر ئه‌وانه‌ نین که‌ ئێوه‌(له‌ دنیادا) سوێندتان ده‌خوارد که‌خوا به‌ر میهره‌بانی خۆیان ناخات (خوا به‌ هه‌ژاره‌ باوه‌ڕداره‌کان ئه‌ڵێ) بچنه‌ به‌هه‌شت هیچ مه‌ترسیه‌کتان له‌سه‌ر نی یه‌ و ئێوه‌ خه‌م ناخۆن.
  وه‌ دۆزه‌خیه‌کان بانگ و هاوار له‌ به‌هه‌شتیه‌کان ده‌که‌ن (ده‌ڵێن) هه‌ندێ ئاومان پێ ببه‌خشن یان هه‌ندێ له‌و ڕۆزیه‌ی که‌ خوا پێ ی به‌خشیوون (له‌ وه‌ڵامیاندا) ده‌ڵێن : خوا  هه‌ردووکی له‌سه‌ر بێ بڕوایان حه‌رام کردووه‌.
  ئه‌وانه‌ی که‌ ئاینه‌که‌ی خۆیان کردبووه‌ سه‌رقاڵی بێ سوود و گاڵته‌ وه‌ ژیانی دنیا هه‌ڵی خه‌ڵه‌تاندن بۆیه‌ ئه‌مڕۆ ئه‌وان له‌ بیر خۆمان ده‌به‌ینه‌وه‌ هه‌رچۆنێك ئه‌وان دیداری ئه‌م ڕۆژه‌یان له‌ بیری خۆیان بردبۆوه‌ وه‌ (له‌ به‌رئه‌وه‌ی) ئایه‌ته‌کانی ئێمه‌یان ئینکار ده‌کرد واته‌ دانیان پێدا نه‌ده‌هێنا.
  سوێند به‌ خوا بێگومان ئێمه‌ کتێبێکمان بۆ هێناون له‌ڕووی زانسته‌وه‌ به‌ڕوونی شیمان کردۆته‌وه‌ که‌ ڕێنموونی و میهره‌بانی یه‌ بۆ که‌سانێ بڕوا ده‌هێنن.
  ئایا چاوه‌ڕوانی چی ده‌که‌ن بێجگه‌ له‌ سه‌رئه‌نجامی هه‌ڕه‌شه‌کانی ئه‌و(قورئانه‌) ؟ ئه‌و ڕۆژه‌ی که‌ سه‌رئه‌نجامی (هه‌ڕه‌شه‌کانی) به‌دی دێت ئه‌وانه‌ی له‌وه‌و پێش له‌بیریان کردبوو ده‌ڵێن به‌ڕاستی نێرراوه‌کانی په‌روه‌ردگارمان به‌ڕاستیه‌وه‌ هاتن جا ئایا (ئه‌مڕۆ) تکا کارانێك بۆ ئێمه‌ هه‌یه‌ تکامان بۆ بکه‌ن یا بگه‌ڕێنرێینه‌وه‌ بۆ دنیا تا کرده‌وه‌ی چاك بکه‌ین نه‌ك ئه‌وه‌ی ده‌مان کرد بێگومان خۆیانیان دۆڕاند ئه‌وه‌ی هه‌ڵیان ده‌به‌ست ون بوو لێیان.
  به‌ڕاستی په‌روه‌ردگارتان ئه‌و خوایه‌یه‌ که‌ ئاسمانه‌کان و زه‌وی له‌ شه‌ش ڕۆژدا دروست کردووه‌ پاشان (خوا) چووه‌ سه‌ر عه‌رش (ئێمه‌ ئیمانمان پێ یه‌تی به‌ڵام شێوه‌که‌ی نازانین) به‌( تاریکایی)  شه‌و( ڕۆشنایی) ڕۆژ داده‌پۆشێ (به‌پێچه‌وانه‌شه‌وه‌) (ڕۆژ به‌شوێن شه‌وه‌وه‌یه‌ به‌ خێرایی و) شه‌و به‌شوێن ڕۆژه‌وه‌یه ‌به‌ خێرایی خۆرو مانگ و ئه‌ستێره‌کانیش ژێر بار کراوون به‌فه‌رمانی خۆی بێدار بن که‌ به‌دی هێنان و فه‌رماندان هه‌ر بۆ خوایه‌ پاك و بێ گه‌رده‌(له‌هه‌موو که‌م و کوڕی یه‌ك) خوای په‌روه‌ردگاری جیهانیان.
  دوعاو نزا له‌په‌روه‌ردگارتان بکه‌ن به‌ زه‌لیلی (و کڕوزانه‌وه‌) و به‌ نهێنی بێگومان خوا ده‌ست درێژی کارانی خۆش ناوێ.
  خراپه‌کاری مه‌که‌ن له‌زه‌ویدا پاش ئه‌وه‌ی که‌خوا چاکی کردووه‌ ، وه‌ هاوار و نزا به‌رن بۆ خوا به‌ترس و ئومێده‌وه‌ به‌ڕاستی میهره‌بانی خوا له‌ چاکه ‌کارانه‌وه‌ نزیکه‌.
  وه‌ ئه‌و(خوا) زاتێکه‌ بایه‌کان ده‌نێرێ به‌ موژده‌ده‌ر پێش(بارانی ڕه‌حمه‌تی) په‌روه‌ردگار هه‌تا کاتێ هه‌وری قورس(ی باراناوی) هه‌ڵده‌گرن ده‌ینێرین بۆ وڵاتێکی مردوو(ووشکی بێ گیا) جا به‌و (هه‌وره‌) باران ده‌بارێنین به‌ هۆی ئه‌وه‌وه‌ هه‌موو جۆره‌ به‌روبووم و میوه‌یه‌ك (ده‌ڕوێنین و) ده‌رده‌هێنین هه‌ر به‌و وێنه‌یه‌ مردووه‌کان له‌زه‌وی ده‌ر ‌ده‌هێنین(زیندوو یان ده‌که‌ینه‌وه‌) تا ئێوه‌ بیربکه‌نه‌وه‌.
  زه‌وی و خاکی پاك و به‌پیت ڕووه‌ك و شیناییه‌که‌ی به‌ فه‌رمانی په‌روه‌ردگاری ده‌ڕوێت وه‌ ئه‌وه‌ی پیس و بێ خێره‌ دڕك و داڵ نه‌بێ لێ ی ناڕوێ و ده‌رنایه‌ ئا به‌وجۆره‌ ئایه‌ته‌کانی خۆمان باس ده‌که‌ین بۆ گه‌لێك که‌ سوپاس گوزاربن.
  سوێند به‌خوا بێگومان ئێمه‌ نووحمان ڕه‌وانه‌ کرد بۆ لای گه‌له‌که‌ی وتی : ئه‌ی گه‌له‌که‌م ته‌نها خوا بپه‌رستن ئێوه‌ هیچ په‌رستراوێکتان نی یه‌ بێجگه‌ له‌و(خوا) به‌ڕاستی من ده‌ترسم (دووچاری) ئێوه‌ بێ سزای ڕۆژێکی گه‌وره‌ که‌ ڕۆژی دوایی یه‌.
  پیاو ماقوڵانی گه‌له‌که‌ی وتیان به‌ڕاستی ئێمه‌ تۆ له‌ گومڕاییه‌کی ئاشکرادا ده‌بینین.
  فه‌رمووی : ئه‌ی گه‌له‌که‌م هیچ گومڕایی یه‌ك له‌ مندا نی یه‌ به‌ڵکو من نێرراوم له‌ لایه‌ن په‌روه‌ردگاری جیهانیانه‌وه‌.
  په‌یامه‌کانی په‌روه‌ردگارم ڕاده‌گه‌یه‌نم پێتان وه‌ ئامۆژگاریتان ده‌که‌م و ئه‌وه‌ی من له‌ لایه‌ن خواوه‌ ده‌یزانم ئێوه‌ نایزانن.
  ئایا سه‌رتان سوڕماوه‌ له‌ هاتنی په‌یام و یاد خه‌ره‌وه‌یه‌ك له‌ لایه‌ن په‌روه‌ردگارتانه‌وه‌ بۆ پیاوێك له‌ خۆتان (که‌ نووحه‌) بۆ ئه‌وه‌ی ئاگادارتان کاته‌وه‌ و بتان ترسێنێ و خۆتان بپارێزن (له‌ نافه‌رمانی خوا) بۆ ئه‌وه‌ی ڕه‌حمتان پێ بکرێ.
  دوای ئه‌وه‌ بڕوایان پێ نه‌هێنا ئێمه‌ش ئه‌و (نووح) مان ڕزگار کرد هه‌روه‌ها ئه‌وانه‌ش له‌ گه‌ڵیدا بوون له‌ که‌شتیه‌که‌دا پاشان ئه‌وانه‌ی بڕوایان نه‌بوو به‌ ئایه‌ته‌کانمان نوقممان کردن و خنکاندمانن به‌ڕاستی ئه‌وانه‌ کۆمه‌ڵی (دڵ) کوێران بوون.
  وه‌ ناردمان بۆ لای گه‌لی عاد براکه‌یان که‌ هوود(پێغه‌مبه‌ر) ه‌ فه‌رمووی : ئه‌ی گه‌له‌که‌م به‌ته‌نها خوا بپه‌رستن هیچ په‌رستراوێکتان نی یه‌ بێجگه‌ له‌و ده‌ی ئایا ئێوه‌ پارێزکار نابن.
  ده‌سه‌ڵاتداران له‌ گه‌له‌که‌ی وتیان به‌ڕاستی ئێمه‌ تۆ له‌ گێلی و نه‌فامیدا ده‌بینین وه‌ به‌ڕاستی وا گومان ده‌به‌ین که‌ تۆ له‌ درۆزنان بیت.
  فه‌رمووی ئه‌ی گه‌له‌که‌م هیچ گێلی و نه‌فامی یه‌ك له‌ مندا نی یه‌ به‌ڵکو من نێرراوێکم له‌ لایه‌ن په‌روه‌ردگاری هه‌موو جیهانیانه‌وه‌.
  په‌یامه‌کانی په‌روه‌ردگارم به‌ ئێوه‌ ڕاده‌گه‌یه‌نم وه‌ من بۆ ئێوه‌ ئامۆژگاری که‌رێکی ئه‌مینم.
  ئایا سه‌رتان سوڕماوه‌ له‌ هاتنی(نیگاو) ئامۆژگاری له‌ لایه‌ن په‌روه‌ردگارتانه‌وه‌ بۆ پیاوێك له‌ خۆتان تا بتانترسێنێ وه‌ بیری (چاکه‌کانی خوا) بکه‌نه‌وه‌ کاتێ ئێوه‌ی کرد به‌جێنشین له‌پاش گه‌لی نووح وه‌ له‌ش و قه‌ڵافه‌تی ئێوه‌ی له‌وان گه‌وره‌تر دروست کرد که‌واته‌ بیری چاکه‌ و به‌هره‌کانی خوا بکه‌نه‌وه‌ بۆ ئه‌وه‌ی ڕزگارتان ببێ.
  وتیان ئایا بۆ ئه‌وه‌ هاتووی بۆ ناومان که‌ به‌ ته‌نها خوا بپه‌رستین وه‌ وازبێنین له‌وه‌ی باوك و باپیرانمان ده‌یانپه‌رستن که‌واته‌ ئه‌و(سزایه‌) ی که‌ به‌ڵێنت پێ داوین بۆمان بێنه‌ دی ئه‌گه‌ر ڕاست ده‌که‌یت و له‌ڕاست گۆیانی.
  فه‌رمووی : بێگومان له‌ لایه‌ن په‌روه‌ردگارتانه‌وه‌ تووشتان بووه‌ سزا و خه‌شم و توڕه‌یی ئایا ده‌مه‌ قاڵێم له‌ گه‌ڵدا ده‌که‌ن ده‌رباره‌ی چه‌ند ناوێك که‌ ئێوه‌ و باوو باپیرانتان ناوتانه‌ له‌ بتانێك که‌ خوا هیچ به‌ڵگه‌یه‌کی له‌ سه‌ریان نه‌ ناردۆته‌ خواره‌وه‌ جا که‌واته‌ چاوه‌ڕوانی بکه‌ن منیش له‌ گه‌ڵتان له‌ چاوه‌ڕوانانم.
  ئه‌وسا ئه‌وو ئه‌وانه‌ش له‌ گه‌ڵی بوون به‌ میهره‌بانیه‌ك له‌ لایه‌ن خۆمانه‌وه‌ ڕزگارمان کردن ئه‌وانه‌شمان له‌ ڕیشه‌ هێنا که‌ ئایه‌ته‌کانی ئێمه‌یان به‌درۆ داده‌نا و باوه‌ڕدار نه‌بوون.
  وه‌ بۆ گه‌لی سه‌مودیش صاڵحی برایانمان نارد فه‌رمووی : ئه‌ی گه‌له‌که‌م خوا به‌ته‌نها بپه‌رستن جگه‌ له‌و په‌رستراوێکی ترتان نی یه‌ بێگومان موعجیزه‌یه‌کی ڕوونتان له‌ په‌روه‌ردگارتانه‌وه‌ بۆ هاتووه‌ ئه‌مه‌ حوشتری خوایه‌ که‌ موعجیزه‌یه‌که‌ بۆ ئێوه‌ جا لێ ی گه‌ڕێن با بخوا و بله‌وه‌ڕێ له‌ زه‌وی خوادا و ئازاری مه‌ده‌ن و ده‌ستی بۆ مه‌به‌ن به‌ خراپه‌ (ئه‌گه‌ر وابکه‌ن) تووشی سزایه‌کی سه‌خت و به‌ئازار ده‌بن.
  بیر بکه‌نه‌وه‌ له‌و کاته‌ی که‌ خوا ئێوه‌ی گێڕا به‌ جێنشین له‌پاش هۆزی عاد له‌ زه‌ویدا دایمه‌زراندن و نیشته‌جێ ی کردن له‌ ده‌شته‌کانیدا کۆشکی به‌رز دروست ده‌که‌ن وه‌ له‌ شاخه‌کانی دا ماڵ و خانوو دائه‌تاشن ده‌ بیربکه‌نه‌وه‌ له‌ چاکه‌ گه‌وره‌کانی خوا و خراپه‌کاری مه‌که‌ن له‌ وڵاتداو مه‌بن به‌ خراپه‌کار و گێره‌ شێوێن.
  ده‌سه‌ڵاتداره‌ لووت به‌رزه‌کانی گه‌له‌که‌ی وتیان به‌وانه‌ی لاواز و ژێر ده‌سته‌ کرابوون ئه‌وانه‌ی بڕوایان هێنا بوو له‌ ناویانا ئایا ده‌زانن که‌ صاڵح ڕه‌وانه‌ کراوه‌ له‌ لایه‌ن په‌روه‌ردگاریه‌وه‌ وتیان بێگومان ئێمه‌ بڕوا دارین به‌وه‌ی که‌ صاڵح پێ ی ڕه‌وانه‌ کراوه‌.
  ئه‌وانه‌ی خۆیان به‌ زل ده‌زانی وتیان به‌ڕاستی ئێمه‌ بێ باوه‌ڕین به‌وه‌ی که‌ ئێوه‌ بڕواتان پێ هێناوه‌.
  ئینجا حوشتره‌که‌یان سه‌ربڕی وه‌ سه‌رکه‌شییان کرد له‌ فه‌رمانی په‌روه‌ردگاریان وه‌ وتیان : ئه‌ی صاڵح ئه‌و(سزا) ی به‌ڵێنی هاتنی به‌ ئێمه‌ ده‌ده‌یت بۆمان بێنه‌دی ئه‌گه‌ر تۆ له‌ پێغه‌مبه‌رانی.
  به‌هۆی ئه‌وه‌وه‌ بومه‌ له‌رزه‌یه‌کی به‌تین لێ ی دان ئیتر هه‌موویان له‌ ماڵ و خانووه‌کانیان دا بوون به‌ (لاشه‌ی) بێ گیان و جوڵه‌.
  جا صاڵح ڕووی لێ وه‌رگێڕان (و وازی لێ هێنان) وه‌ فه‌رمووی ئه‌ی گه‌له‌که‌م سوێند به‌خوا به‌ڕاستی په‌یامی په‌روه‌ردگارم پێ ڕاگه‌یاندن وه‌ ئامۆژگاریم کردن و دڵسۆز بووم بۆتان به‌ڵام ئێوه‌ ئامۆژگار و دڵسۆزانتان خۆش ناوێ.
  وه‌ لووطمان نارد، کاتێ به‌ گه‌له‌که‌ی وت چۆن ئێوه‌ ئه‌و کاره‌ زۆر به‌د و خراپه‌ ده‌که‌ن (نێر بازی) هیچ که‌س له‌ جیهانیان دا پێشتان نه‌ که‌وتووه‌ له‌و (کاره‌ پیسه‌) دا.
  به‌ڕاستی ئێوه‌ به‌ پیاوان ئاره‌زووتان ده‌شکێنن؟ له‌ جیاتی ئافره‌تان ؟ به‌ڵکو ئێوه‌ ده‌سته‌یه‌کی زیاده‌ ڕه‌ون.
  وه‌ وه‌ڵامی گه‌له‌که‌ی هیچ نه‌بوو بێجگه‌ له‌وه‌ی که‌ وتیان له‌ شار و وڵاته‌که‌تان ده‌ریان که‌ن (لووط و ئیمانداره‌کان) به‌ڕاستی ئه‌وانه‌ که‌سانێکن که‌ خۆیان پاك و ته‌میز ڕاده‌گرن.
  ئینجا ئێمه‌ خۆی و شوێن که‌وتوانیمان  ڕزگار کرد جگه‌له‌ خێزانه‌که‌ی که‌ له‌ تیاچووان بوو.
  جا بارانێکمان به‌ سه‌را باراندن (به‌رد بارانمان کردن) جا سه‌یرکه‌ سه‌رئه‌نجامی تاوان باران چۆن بوو و چیان لێ هات.
  وه‌ بۆ گه‌لی مه‌دیه‌نیش شوعه‌یبی برایانمان نارد فه‌رمووی ئه‌ی گه‌له‌که‌م به‌ ته‌نها خوا بپه‌رستن هیچ په‌رستراوێکتان نی یه‌ بێجگه‌ له‌و بێگومان له‌ لایه‌ن په‌روه‌ردگارتانه‌وه‌ به‌ڵگه‌و موعجیزه‌یه‌کی ڕوون و ئاشکراتان بۆ هاتووه‌ که‌واته‌ له‌ پێوانه‌ و کێشانه‌تان دا ڕێك و ڕاست بن و له‌شتومه‌کی خه‌ڵکی که‌م مه‌که‌نه‌وه‌ (به‌ دزی) وه‌ له‌زه‌ویدا خراپه‌کاری مه‌که‌ن له‌پاش چاکردنی ئه‌وه‌ی باسکرا چاکتره‌ بۆتان ئه‌گه‌ر ئێوه‌ ئیماندارن.
  وه‌ له‌سه‌ر هه‌موو ڕێگایه‌ك دامه‌نیشن (ڕێگه‌ مه‌گرن) هه‌ڕه‌شه‌ بکه‌ن و به‌رهه‌ڵستی ڕێگه‌ی خوا بکه‌ن له‌و که‌سه‌ی باوه‌ڕی پێ هێنابێ و بتانه‌وێت ڕێگای خوا به‌لاری و چه‌وتی بخه‌نه‌ڕوو وه‌ بیری ئه‌و کاته‌ بکه‌نه‌وه‌ که‌ ئێوه‌ که‌م بوون پاشان خوا زۆری کردن ده‌ی سه‌رنج بده‌ن سه‌رئه‌نجامی خراپه‌کاران چۆن بوو و چیان لێ هات.
  وه‌ ئه‌گه‌ر کۆمه‌ڵێك له‌ ئێوه‌ باوه‌ڕیان هێنا بێ به‌و په‌یامه‌ی به‌مندا نێردراوه‌ وه‌ کۆمه‌ڵێکی ترتان باوه‌ڕیان نه‌هێنابێ ئه‌وه‌ ئارام بگرن هه‌تا خوا بڕیار ده‌دات له‌ نێوانمان دا وه‌ ئه‌و (خوا) باشترینی بڕیارده‌رانه‌.
  ئه‌و ئه‌شراف و پیاو ماقوڵانه‌ی که‌ خۆیان به‌ گه‌وره‌ دائه‌نا له‌ناو گه‌له‌که‌ی(شوعه‌یب) دا وتیان ئه‌ی شوعه‌یب بێگومان ده‌رت ده‌که‌ین، وه‌ ئه‌وانه‌ش که‌ بڕوایان هێناوه‌ له‌گه‌ڵ تۆدا له‌ شاره‌که‌مان یان ده‌بێ بگه‌ڕێنه‌وه‌ سه‌ر ئاینی ئێمه‌ (شوعه‌یب) فه‌رمووی : ئه‌گه‌ر حه‌زیش نه‌که‌ین و پێشمان ناخۆش بێت.
  بێگومان درۆیه‌کی گه‌وره‌مان بۆ خوا هه‌ڵبه‌ستووه‌، ئه‌گه‌ر بگه‌ڕێینه‌وه‌ ناو ئایینه‌که‌تان (که‌ بت په‌رستی یه‌) پاش ئه‌وه‌ی که‌ خوا ڕزگاری کردین لێ ی، ڕه‌وا نی یه‌ بۆمان بگه‌ڕێینه‌وه‌ بۆ ناو ئه‌و(بت په‌رستی یه‌) مه‌گه‌ر خوای په‌روه‌ردگارمان بیه‌وێت، زانست و ئاگاداری په‌روه‌ردگارمان هه‌موو شتێکی گرتۆته‌وه‌ ته‌نها پشتمان به‌خوا به‌ستووه‌ (ووتیان): ئه‌ی په‌روه‌ردگارمان له‌ نێوان ئێمه‌ و گه‌له‌که‌ماندا حوکم و بڕیار بده‌ به‌هه‌ق تۆ باشترینی بڕیار ده‌رانی.
  ده‌سته‌و ئه‌شرافی هۆزه‌که‌ی که‌ بێ بڕوا بوون وتیان سوێند به‌خوا ئه‌گه‌ر ئێوه‌ شوێن شوعه‌یب بکه‌ون به‌ڕاستی ئه‌و کاته‌ زیان لێکه‌وتوان خۆتانن.
  جا به‌هۆی ئه‌وه‌وه‌ بومه‌له‌رزه‌یه‌کی توند لێ ی دان هه‌موویان له‌ ماڵه‌کانیان دا له‌ ناوچوون و بێ گیان و جوڵه‌ که‌وتن.
  ئه‌وانه‌ی که‌ شوعه‌یبیان به‌ درۆ زانی (باوه‌ڕیان پێ نه‌هێنا) (وا تیا چوون) وه‌ك ئه‌وه‌ هه‌ر له‌و ماڵانه‌دا نه‌بووبن (و تیا نه‌ژیا بن) ئه‌وانه‌ که‌ شوعه‌یبیان به‌ درۆ زانی (باوه‌ڕیان پێ نه‌هێنا) هه‌ر ئه‌وان خه‌ساره‌ت مه‌ند بوون.
  ئیتر (شوعه‌یب) ڕووی لێ وه‌رگێڕان فه‌رمووی پێیان : ئه‌ی گه‌له‌که‌م سوێند به‌خوا به‌ڕاستی من په‌یامی په‌روه‌ردگارم به‌ ئێوه‌ گه‌یاند و ئامۆژگاریم کردن جا چۆن بۆ هۆزی بێ بڕواو کافر غه‌م و خه‌فه‌ت بخۆم.
  ئێمه‌ بۆ هه‌ر گوند و شارێك پێغه‌مبه‌رێکمان ڕه‌وانه‌ کردبێت دانیشتوانیمان تووش کردووه‌ به‌ نه‌بوونی و که‌م ده‌رامه‌تی (به‌ زیان و نه‌خۆشی) تا له‌ په‌روه‌ردگار بپاڕێنه‌وه‌ و په‌شیمان ببنه‌وه‌.
  له‌ دواییدا خراپه‌ و ناخۆشیه‌که‌مان گۆڕی به‌ چاکه‌ و خۆشی هه‌تا زۆر بوون و گه‌شه‌یان کرد له‌ ماڵ و سه‌روه‌تدا، وه‌ وتیان : بێگومان باو و باپیرانمان تووشی زیان و ناخۆشی و خۆشی بوون جا له‌ ناکاودا سزامان گرتنی له‌ کاتێکدا که‌ هه‌ستیان نه‌ده‌کرد.
  وه‌ ئه‌گه‌ر دانیشتوانی شاره‌کان باوه‌ڕیان بهێنایه‌ و خۆیان بپاراستایه‌ (له‌ قه‌ده‌غه‌ کراوه‌کانی خوا) به‌ڕاستی ده‌رگای به‌ره‌کاتی ئاسمان و زه‌ویمان بۆ ده‌کردنه‌وه‌ به‌ڵام بڕوایان نه‌هێنا (به‌ پێغه‌مبه‌ره‌که‌یان)  ئه‌نجا ئێمه‌ش ئه‌وانمان گرت و سزامان دان به‌هۆی ئه‌و خراپانه‌وه‌ی ده‌یان کرد.
  ئایا خه‌ڵکی ئه‌و شارانه‌ ترسیان نه‌بوو له‌وه‌ی سزای ئێمه‌یان بۆ بێت له‌ شه‌ودا کاتێك ئه‌وان خه‌وتوون.
  وه‌ ئایا خه‌ڵکی ئه‌و شارانه‌ ترسیان نه‌بوو له‌وه‌ی که‌ سزای ئێمه‌یان بۆ بێت له‌ چێشته‌نگاودا له‌ کاتێکدا یاری و گاڵته‌ ده‌که‌ن.
  جا ئایا له‌ پیلانی خوا نه‌ترسان و بێ باك بوون ده‌ی که‌س له‌ پیلانی خوا دڵنیا نابێت جگه‌ له‌ که‌سانی زه‌ره‌رمه‌ند.
  ئایا ڕوون نه‌بۆته‌وه‌ بۆ ئه‌وانه‌ی زه‌وییان به‌ میرات بۆ ده‌مێنێته‌وه‌ دوای (تیا چوونی) خاوه‌نه‌ پێشوه‌کانیان ئه‌گه‌ر بمانه‌وێ به‌هۆی گوناهه‌کانیانه‌وه‌ دووچاری به‌ڵایان ده‌که‌ین وه‌ مۆر ده‌نێین به‌سه‌ر دڵیان دا بۆ ئه‌وه‌ی ئه‌وان نه‌بیستن.
  ئه‌و شارانه‌ هه‌ندێك له‌ هه‌واڵه‌کانی ده‌گێڕینه‌وه‌ بۆت سوێند به‌خوا به‌ڕاستی پێغه‌مبه‌رانیان بۆ هات به‌ به‌ڵگه‌ و نیشانه‌ی ڕوونه‌وه‌ به‌ڵام باوه‌ڕیان نه‌هێنا به‌وه‌ی که‌ له‌پێش دا به‌درۆیان ده‌زانی ئا به‌و جۆره‌ خوا مۆر ده‌نێ به‌سه‌ر دڵی بێ باوه‌ڕان دا.
  زۆربه‌ی ئه‌وانمان نه‌دی خاوه‌نی هیچ په‌یمانێك بن به‌ڕاستی زۆربه‌یانمان دی سه‌رپێچی که‌ر(و تاوانبار) بوون.
  پاشان دوای ئه‌وانه‌ی (که‌ باسمان کردن) مووسامان نارد به‌ به‌ڵگه‌و موعجیزه‌کانمانه‌وه‌ بۆ لای فیرعه‌ون و دارو ده‌سته‌که‌ی به‌ڵام ئه‌وان به‌ نیشانه‌کان (بێ بڕوا بوون) و سته‌میان کرد جا بڕوانه‌ و سه‌رنج بده‌ که‌ سه‌ره‌نجامی له‌ فه‌رمان ده‌رچووان و خراپه‌کاران چۆن بوو.
  مووسا فه‌رمووی : ئه‌ی فیرعه‌ون به‌ڕاستی من پێغه‌مبه‌رێکم له‌ لایه‌ن په‌روه‌ردگاری جیهانیانه‌وه‌.
  وا شیاوه‌ (سوورم) که‌ هیچ شتێك نه‌ڵێم به‌ ناوی خواوه‌ جگه‌ له‌ هه‌ق و ڕاستی، به‌ڕاستی له‌ لایه‌ن په‌روه‌ردگارتانه‌وه‌ به‌ڵگه‌ی ڕوون و ئاشکرام بۆ هێناون که‌واته‌ نه‌وه‌ی ئیسرائیل له‌گه‌ڵ من بنێره‌ به‌ره‌ڵایان که‌ ، له‌ کۆیله‌یی و چه‌وسانه‌وه‌ت.
  فیرعه‌ون وتی : ئه‌گه‌ر به‌ڵگه‌ و موعجیزه‌یه‌کت هێناوه‌ (مووسا) ئه‌وه‌ نیشانی بده‌ ئه‌گه‌ر تۆ له‌ ڕاست بێژانی.
  ئینجا مووسا گۆچانه‌که‌ی فڕێ دا یه‌کسه‌ر گۆچانه‌که‌ بوو به‌ مارێکی گه‌وره‌ی ئاشکرا.
  ده‌ستی (له‌ باخه‌ڵ یه‌وه‌ یان له‌ بن هه‌نگڵ یه‌وه‌) ده‌رهێنا له‌ پڕ ئه‌و(ده‌سته‌) سپی و پرشنگدار بوو بۆ بینه‌ران.
  پیاو ماقوڵانی گه‌لی فیرعه‌ون وتیان : به‌ڕاستی ئه‌مه‌ (مووسا) جادووگه‌رێکی زۆرزانه‌.
  ده‌یه‌وێت له‌ خاك و وڵاتی خۆتان ده‌رتان کات جا ئێوه‌ فه‌رمان و ڕاتان چیه‌ له‌م باره‌یه‌وه‌.
  ئه‌وانیش وتیان : کاری (مووسا) و براکه‌ی دوا بخه‌ که‌سانێکی کۆکه‌ره‌وه ‌بنێره‌ بۆ ئه‌و شارانه‌ی جادووگه‌ری لێ یه‌.
  هه‌موو جادووگه‌رێکی شاره‌زات بۆ ده‌هێنن.
  جادووگه‌ران هاتن بۆ لای فیرعه‌ون وتیان : بێگومان ئێمه‌ پاداشت و خه‌ڵاتی گه‌وره‌مان ده‌بێ ئه‌گه‌ر ئێمه‌ سه‌رکه‌وتین (به‌سه‌ر مووسا) دا؟.
  فیرعه‌ون وتی : به‌ڵێ پاداشتی گه‌وره‌تان ده‌بێ و بێگومان ئێوه‌ له‌ نزیکانی (خۆم) ده‌بن.
  جادووگه‌ره‌کان وتیان : ئه‌ی مووسا یا تۆ (ئه‌وه‌ی پێته‌) فڕێ ی ده‌ یان ئێمه‌ ده‌یهاوێژین و فڕێی ده‌ده‌ین.
  مووسا وتی: ئێوه‌ بیهاوێژن(ئه‌وه‌ی پێتانه‌) ئینجا کاتێ(ئه‌وه‌ی پێیان بوو له‌ جادوو) فڕێ یان دا چاو به‌ستیان له‌ خه‌ڵك کرد و ترسێکی گه‌وره‌یان خسته‌ دڵیانه‌وه‌ وه‌ جادوویه‌کی گه‌وره‌یان نواند.
  سرووشمان نارد بۆ مووسا که‌ گۆچانه‌که‌ت فڕێ بده‌ ئیتر یه‌کسه‌ر ئه‌و(گۆچانه‌ بوو به‌ مارو) هه‌رچی جادووی درۆێنه‌یان کردبوو هه‌ڵی لووشی.
  ئیتر ڕاستی ده‌رکه‌وت و ڕوون بوویه‌وه‌ ئه‌وانیش هه‌رچی (سیحر) یان کردبوو پووچه‌ڵ بوویه‌وه‌.
  هه‌ر له‌وێدا (فیرعه‌ون و شوێنکه‌وتوانی) ژێر خران و دۆڕان و به‌ ڕیسوایی گه‌ڕانه‌وه‌.
  وه‌ جادووگه‌ران هه‌موویان سووژده‌یان برد بۆ په‌روه‌ردگاریان.
  ساحیره‌کان وتیان : ئێمه‌ بڕوامان هێنا به‌ په‌روه‌ردگاری جیهانیان.
  که‌ په‌روه‌ردگاری مووسا و هاروونه‌.
  فیرعه‌ون وتی: پێش ئه‌وه‌ی ئیزنتان بده‌م باوه‌ڕتان پێ هێنا ! به‌ڕاستی ئه‌مه‌ فێڵ و پیلانێکه‌ (ئێوه‌ و مووسا) نه‌خشه‌تان بۆ کێشاوه‌ له‌م شاره‌دا، تا دانیشتوانه‌که‌ی لێ ده‌ربکه‌ن جا له‌ دواییدا ده‌زانن چیتان لێ ده‌که‌م.
  سوێند بێ ده‌ست و قاچتان ببڕم به‌ پێچه‌وانه‌وه‌(چه‌پ و ڕاست) ئینجا سوێند بێ گشتان هه‌ڵده‌واسم.
  وتیان: (به‌ فیرعه‌ون) ئێمه‌ دڵنیاین که‌ بۆ لای په‌روه‌ردگارمان ده‌گه‌ڕێینه‌وه‌.
  تۆ هیچ ڕه‌خنه‌یه‌کت له‌ ئێمه‌ نی یه‌ جگه‌ له‌وه‌ی که‌ ئێمه‌ باوه‌ڕمان به‌ به‌ڵگه‌ و نیشانه‌کانی په‌روه‌ردگارمان هێناوه‌ کاتێ بۆ مان هات ئه‌ی په‌روه‌ردگارمان ئارامیمان به‌سه‌ردا بڕێژه‌ و به‌ موسوڵمانیه‌تی بمان مرێنه‌.
  ئه‌شرافه‌کانی گه‌لی فیرعه‌ون وتیان ئایا واز له‌ مووسا و هۆزه‌که‌ی ده‌هینی بۆ ئه‌وه‌ی له‌ وڵاتدا (خاکی میسردا) خراپه‌کاری بکه‌ن و ده‌ست له‌ خۆت و په‌رستراوه‌کانت هه‌ڵبگرن (فیرعه‌ون) وتی: له‌ مه‌ودوا کوڕه‌کانیان ده‌کوژین و ئافره‌تانیان ده‌هێڵینه‌وه‌ به‌ زیندوویی (بۆ خزمه‌ت کردن) وه‌ بێگومان ئێمه‌ ده‌سه‌ڵاتدارین به‌سه‌ریاندا.
  مووسا به‌ گه‌له‌که‌ی وت داوای یارمه‌تی له‌ خوا بکه‌ن و خۆ ڕاگر بن بێگومان هه‌موو زه‌وی موڵکی خوایه‌ ده‌یدا به‌ هه‌رکه‌س له‌ به‌نده‌(شیاوه‌) کانی که‌ خۆی بیه‌وێت و سه‌رئه‌نجامی چاك بۆ خواناسانه‌.
  گه‌له‌که‌ی وتیان: پێش هاتنی تۆ بۆ ناومان ئازار دراین هه‌روه‌ها پاش هاتنی تۆ بۆ ناومان (به‌ پێغه‌مبه‌رایه‌تی) (مووسا) فه‌رمووی : به‌ڵکو په‌روه‌ردگارتان دوژمنه‌که‌تان له‌ناو به‌رێت و ئێوه‌ بکات به‌ جێنشین (ی دوژمنه‌کانتان) له‌سه‌ر زه‌وی جا ته‌ماشا ده‌کات ئێوه‌ چۆن کار ده‌که‌ن.
  سوێند به‌خوا به‌ڕاستی ئێمه‌ دارو ده‌سته‌ی فیرعه‌ونمان سزادا، به‌ وشکه‌ ساڵی و قات و قڕی و که‌م بوونه‌وه‌ی به‌روبوومی میوه‌هات بۆ ئه‌وه‌ی بیر بکه‌نه‌وه‌و په‌ند وه‌ربگرن.
  جا کاتێ چاکه‌یان بۆ بهاتایه‌ (له‌ سه‌روه‌ت و به‌روبووم) ده‌یان وت: ئه‌مه‌ هه‌ر هی ئێمه‌یه‌(شایسته‌ی ئێمه‌یه‌) به‌ڵام کاتێ تووشی به‌ڵاو خراپه‌ بوونایه‌(ده‌یان وت) به‌هۆی شوومی مووسا و شوێن که‌وتووانیه‌وه‌یه‌ بێدار بن بێگومان ئه‌و (ناخۆشیانه‌) ی به‌ لایانه‌وه‌ شووم و خراپه‌ له‌ لایه‌ن خواوه‌یه‌ (نه‌ك مووسا و ئیمانداران) به‌ڵام زۆربه‌یان بێ ئاگان و نازانن.
  ده‌یان وت (به‌ مووسا) هه‌ر موعجیزه‌یه‌کمان بۆ بهێنی بۆ ئه‌وه‌ی جادوومان لێ بکه‌ی پێ ی ئه‌وه‌ ئێمه‌ باوه‌ڕت پێ ناهێنین.
  ئه‌وسا ئێمه‌ش ناردمانه‌ سه‌ریان لافاو و کولله‌ و ئه‌سپێ جۆره‌ها بۆق و خوێن که‌ چه‌ند به‌ڵگه‌ و موعجیزه‌یه‌کی ڕوون بوون که‌چی خۆیان به‌ گه‌وره‌ زانی (له‌وه‌ی که‌ بڕوا بهێنن) بێگومان ئه‌وانه‌ گه‌لێکی تاوانبار بوون.
  کاتێکیش ئه‌و سزا و به‌ڵایان به‌سه‌ردا هات وتیان: ئه‌ی مووسا له‌ په‌روه‌ردگارت بپاڕیره‌وه‌ بۆمان وه‌ك به‌ڵێنی به‌تۆی داوه‌ سوێند بێ ئه‌گه‌ر ئه‌م به‌ڵاو سزایه‌مان له‌سه‌ر لابه‌ری بێگومان باوه‌ڕت پێ دێنین و نه‌وه‌ی ئیسرائیلت له‌گه‌ڵ دا ده‌نێرین.
  به‌ڵام کاتێك سزاکه‌مان له‌سه‌ریان لا برد تا گه‌یشتنه‌ ماوه‌ی دیاری کراو (بۆ تیا چوونیان) ده‌ست به‌جێ په‌یمانه‌که‌یان هه‌ڵوه‌شانده‌وه‌.
  جا تۆڵه‌مان لێ سه‌ندن وه‌ له‌ ده‌ریادا خنکاندمانن له‌به‌ر ئه‌وه‌ی ئه‌وان باوه‌ڕیان به‌ نیشانه‌کانی ئێمه‌ نه‌بوو و هه‌میشه‌ لێ یان بێ ئاگا بوون.
  ئیتر (له‌ جێگای گه‌لی فیرعه‌ون) ئه‌و گه‌له‌مان نیشته‌جێ کرد که‌ هه‌میشه‌ ده‌چه‌وسێنرانه‌وه‌ له‌ ڕۆژهه‌ڵات و ڕۆژئاوای ئه‌و وڵاته‌دا که‌ پیت و به‌ره‌که‌تمان تێ خست بوو و به‌ڵێنی هه‌ره‌جوانی په‌روه‌ردگارت به‌ ته‌واو هاته‌دی بۆ نه‌وه‌ی ئیسرائیل به‌هۆی ئارامگری یانه‌وه‌ (له‌سه‌ر ناڕه‌حه‌تی یه‌کان) وه‌ ڕووخاندمان و تێکمان دا ئه‌و کۆشك و ته‌لارانه‌ی فیرعه‌ون و گه‌له‌که‌ی دروستیان کردبوو هه‌روه‌ها ئه‌و (میوه‌ و ڕه‌زو باخانه‌ی) که‌ که‌پریان بۆ کردبوو.
  ئینجا نه‌وه‌ی ئیسرائیلمان له‌و ده‌ریا په‌ڕانده‌وه‌(فیرعه‌ون و گه‌له‌که‌یمان تێدا خنکاند) ئینجا تووشی خه‌ڵکانێك بوون به‌رده‌وام خه‌ریکی په‌رستنی بته‌کانیان بوون(جوه‌کانیش) وتیان: ئه‌ی مووسا هه‌روه‌ك ئه‌و په‌رستراوانه‌ی ئه‌وان تۆیش په‌رستراوێکمان بۆ دابنێ مووسا فه‌رمووی: به‌ڕاستی ئێوه‌ هۆزێکی نه‌فامن.
  بێگومان ئه‌وانه‌ ئه‌و(بت په‌رستی یه‌ی) ئه‌وانی له‌سه‌ره‌ له‌ ناوده‌چێ وه‌ هه‌رچی ده‌که‌ن به‌تاڵ و هه‌ڵوه‌شاوه‌یه‌.
  مووسا فه‌رمووی: ئایا جگه‌ له ‌خوا داوای په‌رستراوێکی ترتان بۆ بکه‌م؟ که‌ (ئه‌و خوایه‌) ڕێزی داوون به‌سه‌ر جیهانیاندا.
  وه‌(بیر بکه‌نه‌وه‌) له‌و وه‌خته‌ی ڕزگارمان کردن له‌ ده‌ست و په‌یوه‌نده‌که‌ی فیرعه‌ون که‌ ئه‌شکه‌نجه‌ و ئازاری سه‌ختیان ده‌دان کوڕانی ئێوه‌یان ده‌کوشت و ئافره‌تانی ئێوه‌یان ده‌هێشته‌وه‌(بۆ خزمه‌تی خۆیان) وه‌ له‌و (ئازاردانه‌) تاندا تاقی کردنه‌وه‌یه‌کی گه‌وره‌ بوو.
  وه‌ به‌ڵێنمان به‌ مووسا دا سی شه‌و به‌ ده‌ شه‌وی تر ماوه‌که‌مان ته‌واو کرد ئه‌وسا وه‌ختی دیداری په‌روه‌ردگاری بوو به‌ چل شه‌وی ته‌واو مووسا به‌ هاروونی برای وت تۆ له‌ ناو گه‌له‌که‌مدا جێنشینم به‌ و کاری چاك بکه‌ و شوێنی ڕێبازی خراپه‌کاران مه‌که‌وه‌.
  وه‌ کاتێ مووسا گه‌یشته‌ ژوانگه‌ بۆ لای ئێمه‌ و په‌روه‌ردگار وتووێژی له‌گه‌ڵ دا کرد وتی: ئه‌ی په‌روه‌ردگارم خۆتم نیشان بده‌ تا بت بینم (په‌روه‌ردگار) فه‌رمووی: تۆ(له‌ دنیادا) من نابینی به‌ڵام سه‌یری (لای) شاخه‌که‌ بکه‌ جا ئه‌گه‌ر ئه‌و شاخه‌ له‌ شوێنی خۆی دا نه‌جوڵا ئه‌وه‌ دوای که‌مێك تۆش ده‌مبینی جا کاتێ په‌روه‌ردگاری خۆی ده‌رخست بۆ شاخه‌که‌ شاخه‌که‌ی ورد و هان کرد(و له‌گه‌ڵ زه‌ویدا ته‌ختی کرد) و مووساش به‌بێ هۆشی که‌وت به‌ڕوودا جا وه‌ختێ هۆشی به‌خۆیدا هاته‌وه‌(چاك بوویه‌وه‌) فه‌رمووی: پاکی و بێگه‌ردی بۆ تۆ (ئه‌ی په‌روه‌ردگار) به‌ په‌شیمانی گه‌ڕامه‌وه‌ بۆ لات وه‌ من یه‌که‌می بڕوا دارانم.
  په‌روه‌ردگار فه‌رمووی: ئه‌ی مووسا بێگومان من تۆم هه‌ڵبژاردووه‌ به‌سه‌ر هه‌موو خه‌ڵکی دا به‌ په‌یامه‌کانم و قسه‌ کردنم (له‌گه‌ڵت ڕاسته‌وخۆ) که‌واته‌ ئه‌وه‌ی پێم به‌خشیوی توند ده‌ستی پێوه‌ بگره‌ وه‌ له‌سوپاس گوزا‌ران به‌.
  و له‌و پارچه‌ ته‌ختانه‌دا بۆمان نووسی له‌ هه‌موو جۆره‌ باسێك په‌ند و ئامۆژگاری و باسی هه‌موو شتێك به‌ ڕوونی (که‌ پێویستیان پێ ی بێت) که‌واته‌ (مووسا) به‌ توندی بیانگره‌ و ئاگاداریان به‌ وه‌ فه‌رمان به‌ گه‌له‌که‌ت بکه‌ تا ده‌ست بگرن و ڕه‌فتار بکه‌ن به‌ جوانترو چاکترینیان به‌ زوویی جێ و شوێن له‌ سنوور ده‌رچووانتان نیشان ده‌ده‌م.
  به‌م زووانه‌ لا ئه‌ده‌م و به‌رگری ئه‌که‌م له‌ نیشانه‌ و به‌ڵگه‌کانم ئه‌وانه‌ی که‌ خۆیان به‌ گه‌وره‌ دائه‌نێن له‌سه‌ر زه‌وی دا به‌ ناهه‌ق و ناڕه‌وا ئه‌وانه‌ ئه‌گه‌ر هه‌موو ئایه‌ت و موعجیزه‌یه‌ك ببینن باوه‌ڕی پێ ناهێنن وه‌ ئه‌گه‌ر ئایینی ڕاست و دروست ببینن نایکه‌ن به‌ ڕێباز و ئایینی خۆیان وه‌ ئه‌گه‌ر ڕێگه‌ی گومڕایی و ئایینی چه‌وت ببینن ده‌یکه‌ن به‌ ئایین و ڕێباز بۆ خۆیان هه‌موو ئه‌مانه‌ له‌به‌ر ئه‌وه‌یه‌ که‌ به‌ڵگه‌ و نیشانه‌کانی ئێمه‌یان به‌ درۆ ده‌زانی و هه‌میشه‌ بێ ئاگابوون لێیان.
  وه‌ که‌سانێك که‌ به‌ڵگه‌ و نیشانه‌کانی ئێمه‌یان به‌ درۆ زانی هه‌روه‌ها دیداری ڕۆژی دوایی کارو کرده‌وه‌ی (چاکیان) به‌ هیچ ده‌رچوو(پوچه‌ڵ بوویه‌وه‌) ئایا جگه‌ له‌و(خراپانه‌) ی که‌ ده‌یان کرد سزا ده‌درێن ؟.
  وه‌ هۆزی مووسا پاش (ڕۆیشتنی) مووسا دروستیان کرد له‌ خشڵ و زێڕه‌کانیان په‌یکه‌ری گوێره‌که‌یه‌ك که‌ قۆڕه‌ی (وه‌ك گوێره‌که‌ی) هه‌بوو ئایا ئه‌وانه‌ نه‌یان بینی که‌ بێگومان ئه‌و (گوێره‌که‌یه‌) قسه‌یان له‌گه‌ڵ دا ناکات و هیچ ڕێبازێکیشیان نیشان نادات کردیان به‌ (په‌رستراو) و ئه‌وانه‌ سته‌مکار بوون.
  وه‌ کاتێ له‌ ده‌ستیان ده‌رچوو (زۆر په‌شیمان بوونه‌وه‌) وه‌ تێگه‌یشتن و بینیان که‌ بێگومان گومڕا بوون وتیان: سوێند به‌خوا ئه‌گه‌ر په‌روه‌ردگارمان به‌زه‌یی پێمان دا نه‌یه‌ته‌وه‌، وه‌ له‌ گوناهه‌کانمان خۆش نه‌بێت ئه‌وه‌ به‌ڕاستی ئێمه‌ له‌ زیان لێ که‌وتوان ده‌بین.
  جا کاتێ مووسا گه‌ڕایه‌وه‌ ناو هۆزه‌که‌ی به‌ ڕق و توڕه‌یی یه‌کی زۆره‌وه‌(مووسا) وتی(به‌ گوێره‌که‌ په‌رسته‌کان) له‌ دوای من چ جێ نشینێکی به‌د فه‌ڕو خراپ بوون ئایا په‌له‌تان کرد له‌ فه‌رمانی په‌روه‌ردگارتان؟ (مووسا) ته‌خته‌کانی (ته‌وراتی) فڕێ دا وه‌(قژی) سه‌ری (هاروونی) برای گرت و به‌ره‌و خۆی ڕایکێشا (هاروون) وتی: ئه‌ی کوڕی دایکم به‌ڕاستی ئه‌م گه‌له‌ لاوازیان کردم نزیك بوو بمکوژن که‌واته‌ دوژمنانم پێ دڵ خۆش مه‌که‌ و له‌گه‌ڵ هۆزی سته‌مکاراندا دام مه‌نێ.
  مووسا فه‌رمووی: ئه‌ی په‌روه‌ردگارم له‌ خۆم و براکه‌م خۆش به‌ وه‌ بمانخه‌ره‌ ناو به‌زه‌یی و میهره‌بانی خۆته‌وه‌ تۆ میهره‌بان ترینی هه‌موو میهره‌بانانیت.
  به‌ڕاستی ئه‌و که‌سانه‌ی که‌  گوێره‌که‌ په‌رست بوون له‌مه‌ودوا ده‌که‌ونه‌ به‌ر ڕق و خه‌شمی په‌روه‌ردگاریان هه‌روه‌ها ڕیسوایی و زه‌لیلی له‌ ژیانی دنیادا هه‌ر به‌و جۆره‌ سزای درۆ هه‌ڵبه‌ستان ده‌ده‌ین.
  وه‌ ئه‌وانه‌ی گوناهیان کرد پاشان دوای ئه‌وه‌ ته‌وبه‌یا‌ن کرد و باوه‌ڕیان هێنا بێگومان په‌روه‌ردگارت پاش ئه‌و (باوه‌ڕ هێنان و ته‌وبه‌ کردنه‌) لێبورده‌ی میهره‌بانه‌.
  جا کاتێ مووسا توڕه‌یی یه‌که‌ی نیشته‌وه‌ ته‌خته‌کانی (ته‌وراتی) هه‌ڵ گرته‌وه‌ و له‌ ڕه‌نووس و نوسراوی ئه‌و (ته‌ختانه‌) دا ڕێنموونی و به‌زه‌یی گه‌وره‌ هه‌یه‌ بۆ که‌سانێك که‌ له‌ په‌روه‌ردگاریان ده‌ترسن.
  وه‌ مووسا له‌ گه‌له‌که‌ی خۆی هه‌ڵی بژارد حه‌فتا پیاو(بۆ هاتن) بۆ ژوانگه‌ له‌گه‌ڵ ئێمه‌دا وه‌ کاتێك که‌ بومه‌له‌رزه‌که‌ دایگرتن (مووسا) فه‌رمووی: ئه‌ی په‌روه‌ردگارم گه‌ر بتویستایه‌ له‌مه‌وپێش ئه‌وان و منیشت له‌ ناو ده‌برد  ئایا تۆ هه‌موومان له‌ ناو ده‌به‌ی به‌ هۆی ئه‌وه‌ی که‌ گێله‌کانمان ئه‌نجامیان داوه‌ ئه‌مه‌ ته‌نها تاقی کردنه‌وه‌یه‌کی خۆته‌ هه‌ر که‌سێکت بوێ به‌و هۆیه‌وه‌ گومڕای ده‌که‌یت وه‌ هه‌ر که‌سێکت بوێ ڕێنموونی ده‌که‌ی هه‌ر تۆ کار به‌ده‌ستمانی که‌واته‌ لێمان خۆش ببه‌و ڕه‌حمان پێ بکه‌ چونکه‌ باشترین لێبورده‌ هه‌ر تۆی.
  خوایه‌ له‌م دنیادا چاکه‌مان بۆ بنووسه‌ هه‌روه‌ها له‌ڕۆژی دوایشدا به‌ڕاستی ئێمه‌ بۆ لای تۆ گه‌ڕاوینه‌ته‌وه‌ (په‌روه‌ردگار) فه‌رمووی: سزاو ئازارم دووچاری هه‌ر که‌سی ده‌که‌م که‌ بمه‌وێ وه‌ به‌زه‌یی و ڕه‌حمه‌تیشم هه‌موو شتێکی گرتۆته‌وه‌ جا له‌دوایی دا ئه‌و(به‌زه‌یی یه‌م) ده‌نووسم بۆ ئه‌وانه‌ی پارێزکارو له‌ خوا ترسن و زه‌کات ده‌ده‌ن ئه‌وانه‌ش که‌بڕوا به‌به‌ڵگه‌و نیشانه‌کانی ئێمه‌ دێنن.
  ئه‌وانه‌ی که‌شوێن پێغه‌مبه‌ر و نێردراوی نه‌خوێنده‌وار ده‌که‌ون(که‌ له‌ لایه‌ن په‌روه‌ردگاره‌وه‌ هاتووه‌) ئه‌و که‌سه‌ی که‌(نامه‌ داره‌کان) ده‌یبینن به‌ نووسراویی لایانه‌ له‌ ته‌ورات و ئینجیل دا که‌ فه‌رمانیان پێ ده‌کات به‌ چاکه‌ و ڕێگرییان لێ ده‌کات له‌ خراپه‌ شته‌خاوێن و پاکه‌کانیان بۆ حه‌ڵاڵ ده‌کات وه‌ شته‌ پیسه‌کانیان لێ حه‌رام(قه‌ده‌غه‌) ده‌کات و باره‌ قورس و گرانه‌کانیان و ئه‌و کۆت و زنجیرانه‌ش که‌به‌سه‌ریانه‌وه‌ بوون لا ده‌بات ئه‌نجا ئه‌و که‌سانه‌ی که‌ باوه‌ڕیان به‌و(پێغه‌مبه‌ره‌) هێنابێت و ڕێز و قه‌دریان بۆ دانابێت یارمه‌تیان دابێت و پشتیوانیان لێ کردبێت و په‌یڕه‌وی ئه‌و نووره‌یان کردبێت(که‌ قورئانه‌) که‌ له‌گه‌ڵیدا نێرراوه‌ته‌ خواره‌وه‌ ئه‌وان هه‌موو(که‌ باسکران) له‌ڕزگار بووانن.
  ئه‌ی موحه‌ممه‌د(صلی الله‌ علیه‌ وسلم) بڵێ: ئه‌ی خه‌ڵکینه‌ به‌ڕاستی من پێغه‌مبه‌ری خوام بۆ ئێوه‌ هه‌مووتان ئه‌و(خوایه‌ی) که‌ ته‌نها بۆ ئه‌وه‌، موڵکایه‌تی هه‌موو ئاسمانه‌کان و زه‌وی هیچ په‌رستراوێك نی یه‌ جگه‌ له‌و ده‌ژێنێت و ده‌مرێنێت که‌واته‌ بڕوا به‌ خواو پێغه‌مبه‌ره‌که‌ی بهێنن که‌ نێراوێکی نه‌خوێنده‌واره‌ ئه‌ویش باوه‌ڕی به‌خواو به‌ وته‌کانی هه‌یه‌ ئێوه‌ش شوێنی بکه‌ون و په‌یڕه‌وی بکه‌ن تا بکه‌ونه‌ سه‌ر ڕێگای ڕاست و ڕێنموون.
  وه‌ له‌ هۆزه‌که‌ی مووسادا تاقمێکی گه‌وره‌ هه‌ن که‌ڕێنموونی خه‌ڵکی ده‌که‌ن به‌حه‌ق و ڕاستی و هه‌ر به‌حه‌قیش دادوه‌ری ده‌که‌ن.
  ئه‌وان (جووله‌که‌) مان کرد به‌ دوانزه‌ تیره‌ و تایفه‌وه‌ سرووشمان بۆ مووسا کرد کاتێك که‌ هۆزه‌که‌ی داوای ئاویان لێ کرد(له‌ تینوانا) که‌ به‌ گۆچانه‌که‌ت بده‌ له‌ به‌رده‌که‌ ئیتر ده‌ست به‌جێ لێی هه‌ڵقوڵا دوازده‌ کانی بێگومان هه‌ر تیره‌و تایفه‌یه‌ك جێگای ئاو خواردنی خۆی ده‌زانی وه‌ هه‌ورمان کرد به‌ سێبه‌ر به‌سه‌ریانه‌وه‌و گه‌زۆ و هه‌وێرده‌ (شیلاقه‌) مان بۆ ناردن له‌و ڕسق وڕۆزیه‌ پاکانه‌ بخۆن که‌ پێمان داوون وه‌ ئه‌وانه‌ (به‌و تاوانانه‌) هیچ سته‌مێکیان له‌ئێمه‌ نه‌کرد به‌ڵکو هه‌ر سته‌میان  له‌خۆیان ده‌کرد.
  بیر بکه‌ره‌وه‌ کاتێ به‌وان وترا له‌ناو ئه‌و شاره‌دا(بیت المقدس) نیشته‌ جێ ببن له‌ (خواردنه‌کانی) ئه‌وێ بخۆن له‌هه‌ر لایه‌ك حه‌زتان کرد و بڵێن: (داوای) ئێمه‌ سڕینه‌وه‌ی گوناهه‌کانمانه‌ و له‌ ده‌روازه‌ی (شاره‌وه‌) به‌ سوژده‌ بردنه‌وه‌ بڕۆنه‌ ژووره‌وه‌ ئه‌وسا له‌ خراپه‌ و تاوانه‌کانتان ده‌بوورێین و خۆش ده‌بین له‌ ئاینده‌دا( پاداشتی)  چاکه‌کاران زیاد ده‌که‌ین.
  که‌چی ئه‌وانه‌یان که‌سته‌میان کرد گۆڕییان ئه‌و (ووته‌ی) که‌ پێیان وترا بوو به‌ وته‌یه‌کی تر ئێمه‌ش (دوای ئه‌وه‌) سزایه‌کمان نارده‌ سه‌ریان له‌ ئاسمانه‌وه‌ به‌ هۆی ئه‌وه‌وه‌ که‌ به‌رده‌وام سته‌میان ده‌کرد.
  وه‌ پرسیاریان لێ بکه‌ ده‌رباره‌ی ئه‌و شاره‌ی که‌ له‌ نزیك ده‌ریا(ی سوور) بوو که‌ له‌ ڕۆژی شه‌ممه‌دا ده‌ست درێژی یان ده‌کرد چونکه‌ له‌و کاته‌دا نه‌هه‌نگه‌کانیان ده‌هاتن له‌ ڕۆژی شه‌ممه‌که‌یاندا (به‌ ده‌رکه‌وتوویی) به‌سه‌ر ئاوه‌وه‌، وه‌ ڕۆژێ که‌ شه‌ممه‌ نه‌بوایه‌ نه‌هه‌نگه‌کانیان بۆ نه‌ده‌هات ئا به‌و جۆره‌ تاقیمان کردنه‌وه‌ چونکه‌ له‌فه‌رمانی خوا ده‌ر‌ده‌چوون و سه‌رپێچیان ده‌کرد.
  کاتێ تاقمێ له‌وان(به‌ تاقمێکی تریانی) وت بۆچی ئامۆژگاری کۆمه‌ڵێك ده‌که‌ن که‌خوا له‌ناویان ده‌بات یان به‌ سزایه‌کی سه‌خت سزایان ده‌دات وتیان: تا لای په‌روه‌ردگارتان به‌هانه‌و عوزر بێ(و تاوانبار نه‌بین له‌سه‌ر بێ ده‌نگیمان) و به‌ڵکو ئه‌وان له‌ خوا بترسن.
  ئه‌نجا کاتێ ئه‌وه‌ی پێی ئامۆژگاری کرابوون له‌ بیریان چوو ئه‌وانه‌ی به‌رگرییان ده‌کرد له‌خراپه‌ و تاوان ڕزگارمان کردن ئه‌وانه‌ش که‌ سته‌میان کرد سزامان دان به‌ سزایه‌کی زۆر خراپ به‌هۆی ده‌رچوونیان له‌ فه‌رمانی خوا.
  جا کاتێك یاخی بوون له‌ ئه‌وه‌ی قه‌ده‌غه‌ کرابوو به‌رگری کرابوون لێ ی ئه‌وسا پێمان وتن: ببنه‌ چه‌ند مه‌یموونێکی دوورخراوه‌ی بێ نرخ.
  وه‌(ئه‌ی موحه‌ممه‌د (صلی الله‌ علیه‌ وسلم) بیر‌ بکه‌ره‌وه‌) کاتێ په‌روه‌ردگارت ڕایگه‌یاندو دای به‌ گوێچکه‌یاندا سوێند بێ بێگومان ده‌ینێرێ بۆیان تا ڕۆژی دوایی که‌سانێ که‌ سزای توند و به‌دیان پێ بچێژێ به‌ڕاستی په‌روه‌ردگارت تۆڵه‌ی خێرایه‌ به‌ڕاستی لێ خۆش بوو و میهره‌بانیشه‌.
  وه‌ ئه‌وانمان له‌سه‌ر زه‌وی دا به‌ چه‌ند کۆمه‌ڵێك دابه‌ش کرد هه‌ندێکیان چاکه‌ کارن وه‌ هه‌ندێکیشیان وه‌ك ئه‌وان نه‌بوون(بێ باوه‌ڕ بوون) وه‌ تاقیمان کردنه‌وه‌ به‌ چه‌نده‌ها چاکه‌ و خۆشی و به‌ چه‌نده‌ها خراپه‌ و ناخۆشی  به‌ ئومێدی ئه‌وه‌ی بگه‌ڕێنه‌وه‌ بۆ لای خوا.
  دوای ئه‌وان جێ نشینانێکی خراپ هاتنه‌ جێگه‌یان که‌ میراتگری ته‌ورات بوون که‌لوپه‌لی (حه‌رامی) ئه‌م دنیایه‌یان هه‌ڵبژارد وه‌ ده‌یان وت بێگومان ئێمه‌ عافو ده‌کرێین له‌ کاتێکدا ئه‌گه‌ر بۆیان بێت که‌لوپه‌لێکی وه‌ك ئه‌وه‌ی باسکرا وه‌ری ده‌گرن ئایا لێیان وه‌رنه‌گیراوه‌و پێویست نه‌کراوه‌ له‌سه‌ریان په‌یمان له‌ته‌وراتدا که‌ به‌ده‌م خواوه‌ هیچ نه‌ڵێن بێجگه‌ له‌ ڕاستی ئه‌وه‌ی له‌ته‌وراتدا هه‌بوو خوێندویانه‌ته‌وه‌، وه‌ ڕۆژی دوایی و (ده‌ست که‌وتی ئه‌و ڕۆژه‌) چاکترو باشتره‌ بۆ ئه‌وانه‌ی که‌ خۆ پارێزو له‌خوا ترسن هێشتا ژیر نابن؟.
  وه‌ ئه‌وانه‌ی به‌ توندی ده‌ست ده‌گرن به‌ته‌وراته‌وه‌(و په‌یڕه‌وی ده‌که‌ن) وه‌ نوێژه‌کانیان به‌جێ ده‌هێنن بێگومان ئێمه‌ ونی ناکه‌ین پاداشتی چاکه‌کاران.
  بهێنه‌وه‌ بیریان کاتێك که‌ کێو (ی طور) مان به‌رزکرده‌وه‌ به‌سه‌ریاندا وه‌کو هه‌ورێك (سێبه‌رێك) بوو وه‌ لایان وابوو که‌ ده‌که‌وێت به‌ سه‌ریاندا(پێمان وتن) ئه‌وه‌ی که‌ پێمان داوون به‌ توندی بیگرن وه‌ ئه‌وه‌ی تێدایه‌(له‌ ئامۆژگاری وحوکم) به‌رده‌وام له‌ بیرتان بێت به‌ڵکو ببنه‌ پارێزگارو خواناس.
  وه‌ کاتێ که‌ په‌روه‌ردگارت وه‌ری گرت(ده‌ری هێنا) له‌ پشتی ئاده‌می یه‌کان وه‌چه‌و نه‌وه‌کانیان وه‌ کردنی به‌ شایه‌ت به‌سه‌ر خۆیانه‌وه‌ (پێ ی وتن) ئایا من په‌روه‌رگاری ئێوه‌ نیم؟ (له‌ وه‌ڵامدا) وتیان: به‌ڵێ شایه‌تیمان دا تا نه‌ڵێن له‌ ڕۆژی دوایی دا به‌ڕاستی ئێمه‌ بێ ئاگا بووین له‌مه‌(که‌ خوا په‌روه‌ردگارمان) ه‌.
  یا نه‌وه‌کو بڵێن : بێگومان باوو باپیرانمان هاوبه‌شیان بڕیار داوه‌ له‌ پێش (ئێمه‌وه‌) وه‌ ئێمه‌ش وه‌چه‌ و نه‌وه‌ی دوای ئه‌وان بووین ده‌ی ئایا له‌ناومان ده‌به‌یت به‌وه‌ی که‌ بێ فه‌ڕو خراپه‌کاران کردوویانه‌.
  ئا به‌و جۆره‌ نیشانه‌کانی خوا ڕوون ده‌که‌ینه‌وه‌ به‌ڵکو(به‌ره‌و هه‌ق) بگه‌ڕێنه‌وه‌.
  وه‌(ئه‌ی موحه‌ممه‌د(صلی الله‌ علیه‌ وسلم))  بخوێنه‌ره‌وه‌ به‌سه‌ریاندا هه‌واڵی ئه‌و که‌سه‌ی که‌ نیشانه‌کانی خۆمان پێ به‌خشی که‌چی خۆی لێ داڕنی (وه‌ ده‌رچوو له‌ فه‌رمانی خوا) ئینجا شه‌یتان دوای که‌وت به‌هۆی ئه‌وه‌وه‌ بوو به‌ یه‌کێك له‌ گومڕایان.
  ئه‌گه‌ر بمان ویستایه‌ به‌و ئایه‌تانه‌ پله‌یمان به‌رز ده‌کرده‌وه‌ به‌ڵام ئه‌و خۆی نوساند به‌ زه‌وی یه‌وه‌ و دوای ئاره‌زوو‌ی خۆی که‌وت نموونه‌ی ئه‌و وه‌ك ئه‌و سه‌گه‌یه‌ ئه‌گه‌ر لێی بده‌یت و ده‌ریکه‌یت (مۆڕه‌ت لێ ده‌کات و) زمانت لێ ده‌ردێنێ وه‌ ئه‌گه‌ر وازیشی لێ بهێنێ هه‌ر زمان ده‌رده‌هێنێ ئه‌و (سیفه‌تانه‌) نموونه‌ی ئه‌و که‌سانه‌یه‌ که‌ نیشانه‌کانی ئێمه‌یان  به‌ درۆ دانا ده‌ی ئه‌و داستان و چیرۆکانه‌ باس بکه‌ تا بچنه‌وه‌ به‌ خۆیاندا و بیر بکه‌نه‌وه‌.
  به‌دو خراپه‌ وێنه‌و( چیرۆکی)  ئه‌و که‌سانه‌ی که‌ نیشانه‌کانی ئێمه‌یان به‌درۆ دانا ئه‌وانه‌ هه‌میشه‌ سته‌میان له‌ خۆیان ده‌کرد.
  هه‌ر که‌س خوا ڕێنموونی بکات هه‌ر ئه‌و ڕێنموونی کراوه‌ هه‌ر که‌سیش (خوا به‌ هۆی کرده‌وه‌کانیه‌وه‌) گومڕای  بکات هه‌ر ئه‌وانه‌ زیان لێ که‌وتوو ڕه‌نجه‌ڕۆن.
  وه‌ سوێند به‌ خوا به‌ ڕاستی دروستمان کردووه‌ بۆ دۆزه‌خ زۆرێك له‌ جنۆکه‌ و ئاده‌می دڵیان هه‌یه‌ به‌ڵام پێی تێناگه‌ن (له‌ ڕاستی) و چاویان هه‌یه‌ (هه‌قی) پێ نابینن و گوێ یان هه‌یه‌ (هه‌قی پێ) نابیستن ئه‌وانه‌ وه‌ك ئاژه‌ڵ و (چوار پێ) وان بگره‌ خراپتر و گومڕاترن (له‌ ئاژه‌ڵ) هه‌ر ئه‌وانه‌ن بێ ئاگایان.
  هه‌ر بۆ خوایه‌ جوانترین و چاکترینی ناوه‌کان جا ئێوه‌ش به‌و ناوانه‌ بانگ و هاواری لێ بکه‌ن واز بهێنن و نرخ دامه‌نێن بۆ ئه‌وانه‌ی که‌ له‌ ناوه‌کانی (خوا) دا گۆڕان و لادان ده‌که‌ن (ده‌یکه‌نه‌ ناو بۆ بته‌کانیان) به‌ زوویی تۆڵه‌ی ئه‌وه‌ی ده‌یانکرد لێیان ده‌سه‌نرێت.
  وه‌ له‌وانه‌ی که‌ دروستمان کردووه‌ کۆمه‌ڵێك هه‌یه‌ ڕێنموونی خه‌ڵك ده‌که‌ن به‌( ئایینی)  ڕاست و دادوه‌ریشی پێ ده‌که‌ن.
  وه‌ ئه‌وانه‌ی که‌ نیشانه‌کانی ئێمه‌یان به‌درۆ دانا ورده‌ ورده‌(پله‌ به‌ پله‌) نزیکیان ده‌که‌ینه‌وه‌ له‌ تیاچوون به‌جۆرێك که‌ خۆشیان به‌خۆیان نازانن.
  ماوه‌یه‌ك مۆڵه‌تیان ده‌ده‌م به‌ڕاستی پیلانی من زۆر پته‌و و به‌هێزه‌.
  ئایا ئه‌وان بیریان نه‌کردۆته‌وه‌ که‌ هاوڕێ که‌یان شوێنه‌واری شێتی پێوه‌ نی یه‌ ئه‌و ته‌نها ترسێنه‌رێکی ئاشکرایه‌ بۆ ئێوه‌.
  ئایا ئه‌وانه‌ ناڕوانن؟ له‌و موڵکه‌ گه‌وره‌و فراوانه‌ی له‌ ئاسمانه‌کان و زه‌وی دا هه‌یه‌ وه‌ له‌و شتانه‌ی خوای گه‌وره‌ دروستی کردوون وه‌ له‌وانه‌یه‌ نزیك بوبێته‌وه‌ کۆتایی (ژیان) یان جا به‌ چ قسه‌یه‌ك له‌پاش قورئان بڕوا دێنن.
  هه‌ر که‌س خوا گومڕای بکات (به‌ تاوانی کرده‌وه‌ی خراپی) ئه‌و هیچ ڕێبه‌رێکی بۆ نی یه‌ (خوا) وازیان لێ دێنێت له‌ گومڕایی و یاخی بوونی خۆیاندا گێژ بخۆن.
  ئه‌ی موحه‌ممه‌د (صلی الله‌ علیه‌ وسلم) پرسیارت لێ ده‌که‌ن له‌ باره‌ی ڕۆژی دوایی یه‌وه‌ که‌ی ده‌بێت بڵێ: زانینی ئه‌وه‌ ته‌نها لای په‌روه‌ردگارمه‌ هیچ که‌س (ناتوانێ) کاته‌که‌ی ئاشکرا بکات جگه‌ له‌و (په‌روه‌ردگار) (هاتنی قیامه‌ت) بۆ ئاسمانه‌کان و زه‌ویش گران و قورسه‌ نایه‌ت به‌سه‌رتاندا (ڕوو نادات) له‌ ناکاودا نه‌بێت له‌ تۆ ده‌پرسن وه‌ك ئه‌وه‌ی که‌ تۆ له‌ (هاتنی) ڕۆژی دوایی ئاگادار بی (ئه‌ی موحه‌ممه‌د(صلی الله‌ علی وسلم)) بڵێ: بێگومان زانینی (هاتنی) ئه‌و ڕۆژه‌ ته‌نها لای خوایه‌ به‌ڵام زۆرێك له‌ خه‌ڵکی نایزانن.
  ئه‌ی موحه‌ممه‌د(صلی الله‌ علیه‌ وسلم) بڵێ: من خاوه‌نی هیچ سوودو زیانێك نیم بۆ خۆم مه‌گه‌ر ئه‌وه‌ی خوا بیه‌وێ ئه‌گه‌ر من نادیاره‌کانم بزانیایه‌ خێرو خۆشی  زۆرم به‌ده‌ست ده‌هێنا وه‌ هیچ خراپه‌ و زیانێکم پێ نه‌ده‌گه‌یی من ته‌نها ترسێنه‌رو مژده‌ده‌رم بۆ خه‌ڵکانێك که‌ باوه‌ڕ ده‌هێنن.
  خوا ئه‌و زاته‌یه‌ که‌ ئێوه‌ی دروست کردووه‌ له‌یه‌ك که‌س (که‌ ئاده‌مه‌) هه‌ر له‌خۆی هاوسه‌ری به‌دی هێنا تا له‌لای بحه‌سێته‌وه‌ (ئارام بگرێ) جا کاتێك (پیاوه‌که‌) له‌گه‌ڵ هاوسه‌ره‌که‌ی جووت بوو(درووست بوو) باری سووکی هه‌ڵگرت (سکی پڕ بوو) ئه‌نجا له‌سه‌ر ئه‌م (سك پڕیه‌) ماوه‌یه‌ك تێپه‌ڕی جا کاتێك سکه‌که‌ی قورس بوو (ژن و مێرده‌که‌) هه‌ردوو له‌خوا پاڕانه‌وه‌ سوێند بێ ئه‌گه‌ر تۆ منداڵێکی چاك و ته‌واومان پێ بده‌یت بێگومان له‌سوپاس گوزاران ده‌بین.
  به‌ڵام کاتێك منداڵێکی چاکی پێدان چه‌ند هاوبه‌شێکیان بۆ خوا دانا له‌وه‌ی که‌ پێ ی دابوون خوا له‌وه‌ به‌رزو بڵند تره‌ که‌ هاوبه‌شی بۆ دابنێن.
  ئایا شتانێك ده‌که‌ن به‌ هاوبه‌شی خوا که‌ ناتوانن هیچ شتێك دروست بکه‌ن له‌ کاتێکدا خۆشیان دروست کراون.
  وه‌ (ئه‌و بت و په‌رستراوانه‌) ناتوانن هیچ یارمه‌تی یه‌کیان بده‌ن هه‌روه‌ها ناتوانن یارمه‌تی خۆشیان بده‌ن.
  وه‌ ئه‌گه‌ر ئێوه‌ ئه‌وان (بته‌کان) بانگ بکه‌ن بۆ ڕێی ڕاست شوێنتان ناکه‌ون بۆ ئێوه‌ یه‌کسانه‌ چ بانگیان بکه‌ن یان بێ ده‌نگ بن واته‌ سوودتان پێ ناگه‌یه‌نن.
  به‌ ڕاستی ئه‌وانه‌ی که‌ ئێوه‌ هاوارو داوایان لێ ده‌که‌ن جگه‌ له‌خوا ئه‌وانیش چه‌ند به‌نده‌یه‌کن وه‌ك خۆتان ده‌ی بانگ و هاواریان لێ بکه‌ن با وه‌ڵامتان بده‌نه‌وه‌ (ویسته‌کانتان به‌جێ بهێنن) ئه‌گه‌ر ئێوه‌ ڕاست گۆن.
  ئایا ئه‌وانه‌(هیچ نه‌بێ وه‌ك خۆتان) قاچیان هه‌یه‌ که‌ پێ ی بڕۆن به‌ڕێدا یان ده‌ستیان هه‌یه‌ که‌ده‌ستی پێ بوه‌شێنن یان چاویان هه‌یه‌ که‌پێ ی ببینن یان گوێیان هه‌یه‌ که‌پێ ی ببیستن (ئه‌ی موحه‌ممه‌د(صلی الله‌ علیه‌ وسلم)) بڵێ: بانگی هاوبه‌شه‌کانتان بکه‌ن پاشان نه‌خشه‌و پیلانم بۆ دانێن و مۆڵه‌تیشم مه‌ده‌ن.
  به‌ڕاستی پشتیوان و دۆستی من هه‌ر خوایه‌ ئه‌و (خوایه‌) ی که‌ قورئانی نارده‌ خواره‌وه‌ ، وه‌ هه‌ر ئه‌ویش پشتیوانی چاکه‌کاران ده‌کات.
  وه‌ ئه‌وانه‌ی ئێوه‌ جگه‌ له‌ خوا هانایان بۆ ده‌به‌ن ناتوانن یارمه‌تیتان بده‌ن ناشتوانن یارمه‌تی خۆیان بده‌ن.
  وه‌ ئه‌گه‌ر بانگیان بکه‌ن بۆ ڕێگای ڕاست ئه‌وان نابیستن وه‌ واده‌زانی بۆ تۆ ده‌ڕوانن له‌ کاتێکدا ئه‌وان هیچ نابینن.
  ده‌ست بگره‌ به‌ لێبو‌رده‌یی یه‌وه‌ (چاوو پۆشی بکه‌) فه‌رمانیش بده‌ به‌ چاکه‌ و چاکه‌ کردن و ڕوو وه‌رگێڕه‌ له‌ نه‌فامان و نه‌زانان واته‌ وازیان لێ بێنه‌.
  وه‌ ئه‌گه‌ر خه‌ته‌ره‌و خه‌یاڵ و وه‌سوه‌سه‌یه‌کت بۆ هات له‌لایه‌نی شه‌یتانه‌وه‌ یه‌کسه‌ر په‌نا بگره‌ به‌خوا به‌ڕاستی هه‌ر ئه‌و بیسه‌ری زانایه‌.
  به‌ڕاستی ئه‌وانه‌ی خواناس و پارێزکار بوون کاتێك خه‌ته‌رو وه‌سوه‌سه‌یه‌کیان له‌شه‌یتانه‌وه‌ پێ بگات یادی خوا ده‌که‌ن و خوایان بیر ده‌که‌وێته‌وه‌ جا کوت وپڕ به‌رچاویان ڕۆشن ده‌بێته‌وه‌ واته‌ ڕاستی ده‌دۆزنه‌وه‌.
  وه‌ برا (شه‌یتانه‌) کانیان یارمه‌تییان ده‌ده‌ن له‌ گومڕایی بووندا پاشان کۆتایی ناهێنن و واز ناهێنن بۆ گومڕا کردنیان.
  وه‌ هه‌ر کاتێك (وه‌حی دوا بکه‌وێت) ئایه‌تێکیان بۆ نه‌هێنی ده‌یان وت: بۆچی له‌ خۆته‌وه‌ ڕێکی ناخه‌یت (بۆ خۆت هه‌ڵی نابه‌ستی) (ئه‌ی موحه‌ممه‌د(صلی الله‌ علیه‌ وسلم)) بڵێ: بێگومان من هه‌ر شوێنی ئه‌وه‌ ده‌که‌وم که‌ له‌ لایه‌ن په‌روه‌ردگارمه‌وه‌ سرووش ده‌کرێ بۆم ئه‌م (قورئانه‌) به‌رچاو ڕۆشنی و به‌ڵگه‌یه‌ له‌لایه‌ن په‌روه‌ردگارتانه‌وه‌ و ڕێنموونی و نیشانده‌ره‌ و میهره‌بانی و به‌زه‌یی خوایه‌ بۆ گه‌ل و هۆزێك که‌ باوه‌ڕ دێنن.
  وه‌ کاتێك که‌ قورئان خوێندرا ده‌بێ گوێ ی لێ بگرن و بێده‌نگیش بن بۆ ئه‌وه‌ی خوا میهره‌بانیتان له‌گه‌ڵ دا بکات.
  وه‌ له‌ (دڵ و) ده‌روونت دا یادی په‌روه‌ردگارت بکه‌ به‌ پاڕانه‌وه‌و ترس و بیمه‌وه‌ به‌بێ ئه‌وه‌ی ده‌نگ به‌رز بکه‌یته‌وه‌ له‌به‌ره‌به‌یانی و ده‌ماو ده‌می ئێواراندا وه‌ له‌ بێ ئاگایان مه‌به‌.
  به‌ ڕاستی ئه‌و فریشتانه‌ی که‌ لای په‌روه‌ردگارتن خۆ به‌زل نازانن له‌په‌رستنی ئه‌و (خوا) و هه‌میشه‌ ستایشی ده‌که‌ن (کڕنووشی بۆ ده‌به‌ن) و ته‌نها سوژده‌ بۆ ئه‌و ده‌به‌ن.
  ئه‌ی موحه‌ممه‌د(صلی الله‌ علیه‌ وسلم) پرسیارت لێ ده‌که‌ن سه‌باره‌ت به‌ ده‌ستکه‌وته‌کان(ی جه‌نگی به‌در) تۆش بڵێ: ئه‌و ده‌ستکه‌وتانه‌ هه‌ر بۆ خواو پێغه‌مبه‌رن(صلی الله‌ علیه‌ وسلم) که‌واته‌ خۆتان بپارێزن و له‌ خوا بترسن وه‌ په‌یوه‌ندی نێوان خۆتان چاك بکه‌نه‌وه‌ و گوێڕایه‌ڵی خواو پێغه‌مبه‌ره‌که‌ی بن ئه‌گه‌ر ئێوه‌ بڕوادارن.
  بێگومان بڕواداران ته‌نها که‌سانێکن که‌ کاتێك که‌باسی خوا کراو ناوی هێنرا دڵیان ده‌ترسێت و ترسی لێ ده‌نیشێت کاتێکیش ئایه‌ته‌کانی خوا بخوێنرێته‌وه‌ به‌سه‌ریاندا بڕوایان زیاد ده‌بێت و هه‌ر پشت به‌ په‌روه‌ردگاری خۆیان ده‌به‌ستن.
  ئه‌وانه‌ن که‌ به‌ڕاستی نوێژه‌کانیان به‌جێ ده‌هێنن وه‌ له‌و ڕسق و ڕۆزیه‌ی پێمان داوون(له‌ پێناوی خوادا) ده‌یبه‌خشن.
  هه‌ر ئه‌وانه‌ بڕوادارانی ڕاسته‌قینه‌ پله‌ی به‌رزیان بۆ هه‌یه‌ لای په‌روه‌ردگاریان و لێ خۆش بوونی(تاوانه‌کانیان) و ڕۆزی په‌سه‌ند و چاك یان بۆ هه‌یه‌.
  هه‌رچۆنێك که‌ په‌روه‌ردگارت له‌ ماڵه‌که‌ت ده‌رهێنایت به‌هه‌ق و ڕاستی له‌ کاتێکدا بێگومان ده‌سته‌یه‌ك له‌ بڕواداران بێزار بوون و پێ یان ناخۆش بوو.
  ده‌مه‌قاڵێت له‌گه‌ڵ دا ده‌که‌ن له‌(شتی) هه‌ق و ڕاست دا دوای ئه‌وه‌ش که‌ بۆیان ڕوون بۆته‌وه‌(که‌ ڕاسته‌ هێشتا جه‌نگیان لا گرانه‌) وه‌ك ئه‌وه‌ی به‌ توندی به‌ره‌و مردن ببرێن و به‌چاوی خۆیان (مردن) ببینن.
  بیری ئه‌و کاته‌ بکه‌نه‌وه‌ که‌ خوا به‌ڵێنی به‌ ئێوه‌دا ده‌ست که‌وتی یه‌کێك له‌و دوو کۆمه‌ڵه‌(کاروانه‌ بازرگانی یه‌که‌ یان سه‌رکه‌وتن به‌ سه‌ریاندا) به‌ڕاستی ده‌بێته‌ هی ئێوه‌ وه‌ ئێوه‌ پێتان خۆشه‌ که‌ ئه‌و ده‌ستکه‌وته‌ بێ چه‌که‌،(کاروانه‌ بازرگانی یه‌) بۆ ئێوه‌ بێت به‌ڵام خوا ده‌یه‌وێت وته‌کانی خۆی به‌ڕاست ده‌رچێ(حه‌ق سه‌رکه‌وێ) و ڕه‌گ و ڕیشه‌ی بێ باوه‌ڕان له‌ بن بێنێ.
  تا هه‌ق جێگیر بکات و ناحه‌قیش له‌ ناو به‌رێ و پوچه‌ڵ بکاته‌وه‌ با تاوانبارانیش پێیان ناخۆش بێت.
  بیر بکه‌نه‌وه‌ کاتێك(له‌ به‌در دا)  هاناتان بۆ په‌روه‌ردگارتان ده‌برد خواش هات به‌ هاناتانه‌وه‌ وتی من ده‌نێرم بۆ یارمه‌تیان هه‌زار فریشته‌ به‌ دوای یه‌کدا دێنه‌ خوارێ.
  وه‌ خوا ئه‌وه‌ی ته‌نها بۆ شادی و موژده‌ نارد تا دڵه‌کانتان پێ ی ئارام بگرێت وه‌ سه‌رکه‌وتنیش ته‌نها لای خواوه‌یه‌ و به‌س به‌ڕاستی خوا به‌ ده‌سته‌ڵاتی کار به‌جێ یه‌.
  بیر بکه‌نه‌وه‌ کاتێ(خوا) وه‌نه‌وزی به‌سه‌رتاندا هێنا (بووه‌ هۆی) دڵنیایی ئێوه‌ له‌ لایه‌ن(په‌روه‌ردگار) خۆیه‌وه‌ بارانیشی له‌ ئاسمانه‌وه‌ بۆ باراندن تا پاکتان بکاته‌وه‌ پێ ی و پیسی شه‌یتان(دوو دڵی و گومان) له‌ ئێوه‌ دوور بخاته‌وه‌ و په‌یوه‌ندی دڵه‌کانتان پته‌و بکات وه‌ به‌و (بارانی) پێکانتان دامه‌زراو و جێگیر بکات.
  بێنه‌وه‌ بیر کاتێك که‌ په‌روه‌ردگارت نیگای بۆ فریشته‌کان نارد که‌ بێگومان من (خوا) له‌ گه‌ڵتانم ده‌ی دڵی که‌سانێك قایم و دامه‌زراو که‌ن که‌ باوه‌ڕیان هێناوه‌ به‌ زوویی ترس و بیم ده‌خه‌مه‌ دڵی ئه‌و که‌سانه‌ی که‌ بێ باوه‌ڕ بوون جا ئێوه‌ش له‌ سه‌رووی گه‌ردنیان بده‌ن (واته‌ سه‌ریان) وه‌ له‌ هه‌موو سه‌ر په‌نجه‌کانیان بده‌ن واته‌ له‌ هه‌موو لاشه‌یان بده‌ن له‌ سه‌ره‌وه‌ تا خواره‌وه‌.
  ئه‌وه‌ له‌ به‌رئه‌وه‌ی که‌ به‌ڕاستی ئه‌وانه‌ دژایه‌تی خواو پێغه‌مبه‌ره‌که‌یان کرد هه‌ر که‌سێکیش دژایه‌تی خواو پێغه‌مبه‌ره‌که‌ی بکات ئه‌وه‌ بێگومان تۆڵه‌ و سزای خوا زۆر به‌تینه‌.
  حوکم و سزای ئێوه‌ ئه‌وه‌یه‌ ده‌ی بیچه‌ژن وه‌ به‌ڕاستی بۆ بێ بڕوایان سزای ئاگری دۆزه‌خ هه‌یه‌.
  ئه‌ی ئه‌و که‌سانه‌ی که‌ بڕواتان هێناوه‌ کاتێك(له‌ جه‌نگ دا) ڕووبه‌ڕووی زۆرێك له‌ بێ باوه‌ڕان بوونه‌وه‌ قه‌ت پشتیان تێ مه‌که‌ن و هه‌ڵمه‌یه‌ن.
  وه‌ هه‌ر که‌س له‌و ڕۆژه‌دا پشتیان تێ بکات و هه‌ڵبێت مه‌گه‌ر(مه‌به‌ستی ئه‌وه‌ بێت) بۆ هێرش کردن بگه‌ڕێته‌وه‌ یان بڕوات بۆ لای کۆمه‌ڵێکی تر(و یارمه‌تیان بدات) ئه‌وه‌ بێگومان به‌ ڕق و خه‌شمی خواوه‌ ده‌گه‌ڕێته‌وه‌ وه‌ جێگای دۆزه‌خ ده‌بێت که‌ جێگایه‌کی زۆر خراپ و به‌ده‌.
  ده‌ که‌واته‌ ئێوه‌ ئه‌وانتان نه‌کوشت به‌ڵکو خوا ئه‌وانی کوشت وه‌ کاتێ که‌ (مشتێ خۆڵ و زیخت ڕوو به‌ کافران) هاوێشت به‌ ته‌نها تۆ نه‌تها وێشت به‌ڵکو خوا هاوێشتی(و لێیدان) بۆ ئه‌وه‌ی خوا بڕواداران تاقی بکاته‌وه‌ له‌ لایه‌ن خۆیه‌وه‌ به‌ تاقی کردنه‌وه‌یه‌کی چاك به‌ڕاستی خوا بیسه‌ری زانایه‌.
  سه‌ر ئه‌نجامی باوه‌ڕداران و کافران ئه‌وه‌ بوو(که‌ ڕووی دا) وه‌ به‌ڕاستی خوا پیلانی بێ بڕوایان پوچه‌ڵ ده‌کاته‌وه‌.
  ئه‌گه‌ر ئێوه‌(کافران) داوای یارمه‌تی و سه‌رکه‌وتن ده‌که‌ن ئه‌وه‌ به‌ڕاستی سه‌رکه‌وتنتان بۆ هات (گاڵته‌یان پێ ده‌کات) ئه‌گه‌ر کۆتایی بهێنن(له‌ دوژمنایه‌تی پێغه‌مبه‌ریان بت په‌رستی) ئه‌وه‌ چاکتره‌ بۆتان وه‌ ئه‌گه‌ر بگه‌ڕێنه‌وه‌ (بۆ سه‌ر دژایه‌تی یان بت په‌رستی) ئه‌وه‌ ئێمه‌ش ده‌گه‌ڕێینه‌وه‌(بۆ سه‌ر خستنی باوه‌ڕداران) هه‌رگیز ده‌سته‌ و کۆمه‌ڵه‌که‌تان هیچ سوودێکتان پێ ناگه‌یه‌نن هه‌ر چه‌ند زۆریش بن وه‌ بێگومان خوا له‌گه‌ڵ بڕواداران دایه‌.
  ئه‌ی ئه‌و که‌سانه‌ی بڕواتان هێناوه‌ گوێڕایه‌ڵی خواو پێغه‌مبه‌ره‌که‌ی بن و پشتی تێ مه‌که‌ن له‌ کاتێكدا ئێوه‌ تێده‌گه‌ن و ده‌بیستن.
  وه‌کو ئه‌وانه‌ مه‌بن که‌ (به‌سه‌ر زاره‌کی) وتیان: بیستمان له‌ کاتێکدا که‌ ئه‌وانه‌ هیچ نابیستن و تێناگه‌ن.
  به‌ڕاستی خراپترینی هه‌موو گیان له‌به‌ران له‌ لای خوا ئه‌و که‌ڕو لاڵانه‌ن که‌ بیر ناکه‌نه‌وه‌ و ژیر نابن.
  وه‌ ئه‌گه‌ر خوا بیزانیایه‌ چاکه‌یه‌ك له‌و (که‌ڕو لاڵانه‌دا) هه‌یه‌ بێگومان وای لێ ده‌کردن ببیستن ئه‌گه‌ر خوا (فه‌رمانی خۆی) پێ ببیستنایه‌ هه‌ر ڕوویان وه‌رده‌گێڕا وه‌ ئه‌وان هه‌ر گوێ پێ نه‌ده‌رن.
  ئه‌ی ئه‌و که‌سانه‌ی بڕواتان هێناوه‌ وه‌ڵامی خواو پێغه‌مبه‌ر بده‌نه‌وه‌ کاتێك که‌ بانگتان ده‌که‌ن بۆ لای ئه‌و(ئایینه‌ی) که‌ زیندووتان ده‌کاته‌وه‌ بشزانن به‌ڕاستی (ویستی) خوا ده‌بێته‌ به‌ربه‌ست له‌ نێوان ئاده‌می و دڵی دا (واته‌ ئه‌و په‌ڕی ده‌سته‌ڵاتی هه‌یه‌ به‌سه‌ر دڵی به‌نده‌کانیدا) وه‌ به‌ڕاستی هه‌ر لای ئه‌و کۆ ده‌کرێنه‌وه‌ (له‌ ڕۆژی دوایی) دا.
  وه‌ خۆتان بپارێزن له‌ ئاشوب و به‌ڵایه‌ك که‌ تووشی سته‌م کارانتان نابێت به‌ تایبه‌تی(هه‌مووتان ده‌گرێته‌وه‌) وه‌ بشزانن که‌ به‌ڕاستی تۆڵه‌ و سزای خوا زۆر سه‌خته‌.
  بیر بکه‌نه‌وه‌ کاتێك که‌ ئێوه‌ که‌م و لاواز کراو و ژێر ده‌سته‌ بوون له‌ زه‌وی(مه‌ککه‌) دا ده‌ترسان که‌ خه‌ڵکی بتان فڕێنن ئه‌نجام خوا په‌نای دان وه‌ به‌ یارمه‌تی خۆی پشتیوانی کردن وه‌ ڕسق و ڕۆزی له‌ شته‌ پاك(و حه‌ڵاڵه‌) کان پێ به‌خشین بۆ ئه‌وه‌ی سوپاس گوزاری خوا بن.
  ئه‌ی ئه‌و که‌سانه‌ی باوه‌ڕتان هێناوه‌ ناپاکی مه‌که‌ن له‌گه‌ڵ خواو پێغه‌مبه‌ر(صلی الله‌علیه‌ وسلم) دا وه‌ ناپاکی مه‌که‌ن له‌ سپارده‌کانی ناو خۆتان له‌ کاتێکدا که‌ ئێوه‌ ده‌زانن(ناپاکی) یه‌.
  وه‌ بزانن به‌ڕاستی ماڵ و منداڵتان هۆی تاقی کردنه‌وه‌ی (ئێوه‌ن) وه‌ به‌ڕاستی لای خوا پاداشتی زۆر گه‌وره‌ هه‌یه‌.
  ئه‌ی ئه‌و که‌سانه‌ی که‌ باوه‌ڕتان هێناوه‌ ئه‌گه‌ر ئێوه‌ خواناس بن و خۆتان بپارێزن هۆی جیاکه‌ره‌وه‌(ی ڕاست و ناڕاست) تان بۆ فه‌ڕاهه‌م دێنێت و له‌ گوناهه‌کانتان ده‌بورێ و لێتان خۆش ده‌بێت وه‌ خوا خاوه‌ن به‌هره‌ و چاکه‌ی زۆر گه‌وره‌یه‌.
  وه‌(بیر بکه‌ره‌وه‌) کاتێك ئه‌وانه‌ی بێ باوه‌ڕ بوون پیلانیان له‌ دژت ده‌گێڕا تا به‌ند و کۆتت بکه‌ن یان بتکوژن یان(له‌ مه‌ککه‌) ده‌رت بکه‌ن وه‌ ئه‌وانه‌ (به‌رده‌وام) فڕوفێڵ ده‌که‌ن وه‌ خوایش له‌ به‌رامبه‌ر ئه‌واندا پیلان ده‌گێڕێت وه‌ خوا چاکترینی پیلان گێڕانه‌.
  وه‌ کاتێك که‌ ئایه‌ته‌کانی ئێمه‌یان به‌ سه‌ردا ده‌خوێنرێته‌وه‌ ده‌ڵێن: بیستمان(واته‌ گرنگ نی یه‌) ئه‌گه‌ر بمان ویستایه‌ وێنه‌ی ئه‌و ئایه‌تانه‌مان ده‌ووت ئه‌مه‌ هیچ نی یه‌ جگه‌ له‌ ئه‌فسانه‌ی پێشینان نه‌بێت.
  بیر بکه‌ره‌وه‌ کاتێك(که‌ بێ باوه‌ڕه‌کان) ده‌یان وت ئه‌ی په‌روه‌ردگار ئه‌گه‌ر ئه‌م قورئانه‌ ڕاسته‌و له‌لایه‌ن تۆوه‌ هاتووه‌ ده‌ی به‌رد به‌ سه‌رماندا ببارێنه‌ له‌ ئاسمانه‌وه‌ یان سزای سه‌ختی پڕ ئازارمان بۆ بنێره‌.
  وه‌ به‌ڕاستی خوا سزایان نادات له‌ کاتێك دا تۆ (ئه‌ی موحه‌ممه‌د(صلی الله‌ علیه‌ وسلم)) له‌ ناویاندا بیت هه‌روه‌ها خوا تووشی سزایان ناکات له‌ کاتێکدا ئه‌وان داوای لێبوردن بکه‌ن.
  خوا چۆن سزایان نادات ؟! له‌ کاتێکدا ئه‌وان به‌رگری (موسوڵمانان) ده‌که‌ن له‌ چوون بۆ مزگه‌وتی به‌ڕێز و پیرۆز(که‌عبه‌) له‌ کاتێکدا ئه‌وان خۆشه‌ویست و سه‌ر په‌رشتیاری ئه‌و (مزگه‌وته‌ نین) به‌ڕاستی سه‌رپه‌رشتیار و خۆشه‌ویستی ئه‌و (مزگه‌وته‌) خوا ناسان و پارێزکارانن به‌ڵام زۆربه‌یان نازانن.
  وه‌ نوێژی ئه‌وان (بت په‌رسته‌کان) له‌ ماڵی خوادا هیچ نی یه‌ جگه‌ له‌ فیکه‌ کردن و چه‌پڵه‌ لێدان نه‌بێت که‌واته‌ بچه‌ژن سزای سه‌خت (له‌ به‌دردا) به‌هۆی بڕوا نه‌هێنانتانه‌وه‌.
  به‌ڕاستی ئه‌وانه‌ی که‌ بێ باوه‌ڕن ماڵ و سامانیان خه‌رج ده‌که‌ن بۆ ئه‌وه‌ی به‌رهه‌ڵستی ڕێگه‌ی خوا بکه‌ن جا له‌ مه‌ودوا (ماڵ و سامانیان) به‌خت ده‌که‌ن و ده‌یبه‌خشن له‌ پاشان ده‌بێت به‌ داخ و په‌ژاره‌ بۆیان پاشان ژێر ده‌که‌ون وه‌ ئه‌وانه‌ی که‌ بێ باوه‌ڕن هه‌ر له‌ دۆزه‌خ دا کۆ ده‌کرێنه‌وه‌.
  بۆ ئه‌وه‌ی خوا ده‌سته‌ی ناپاك له‌ ده‌سته‌ی پاك جیا بکاته‌وه‌ و ناپاکه‌کانیش له‌ سه‌ر یه‌ك هه‌ڵچنێت ئه‌نجا هه‌مووی پێکه‌وه‌ کۆ بکاته‌وه‌ و بیخاته‌ دۆزه‌خه‌وه‌ هه‌ر ئه‌وانه‌ زیانبار و خه‌سارۆمه‌ندی ته‌واون.
  ئه‌ی موحه‌ممه‌د(صلی الله‌ علیه‌ وسلم) بڵێ: به‌ ئه‌وانه‌ی که‌ بێ باوه‌ڕ بوون ئه‌گه‌ر کۆتایی بهێنن (به‌بێ بڕوایی یه‌که‌یان) به‌ڕاستی (خوا) ده‌بورێ له‌ هه‌رچی له‌وه‌و پێش کردوویانه‌ به‌ڵام ئه‌گه‌ر بگه‌ڕێنه‌وه‌ (سه‌ر کرده‌وه‌ی پێشوویان) ئه‌وه‌ به‌ڕاستی باوو یاسای پێشینه‌(خراپه‌) کان چی بوو بۆ ئه‌مانیش دووباره‌ ده‌بێته‌وه‌.
  باوه‌ڕداران جه‌نگ بکه‌ن له‌گه‌ڵ بێ باوه‌ڕاندا هه‌تا ئاژاوه‌(بێ باوه‌ڕی و بت په‌رستی) نامێنێت و ئایین و ملکه‌چی هه‌مووی بۆ خوا ده‌بێت جا ئه‌گه‌ر کۆتایی یان هێنا ئه‌وه‌ به‌ڕاستی خوا به‌ هه‌ر کرده‌وه‌یه‌ك که‌ (بێ باوه‌ڕان) ده‌یکه‌ن بینایه‌.
  وه‌ ئه‌گه‌ر ڕوویان وه‌رگێڕاو پشتیان هه‌ڵکرد ئه‌وه‌ بزانن به‌ڕاستی خوا پشتیوان و یارمه‌تی ده‌رتانه‌ ئه‌و(خوا) باشترین پشتیوانه‌ وه‌ باشترین یاریده‌ده‌ر و سه‌رخه‌رتانه‌.
  وه‌ بزانن بێگومان هه‌رچیه‌کتان له‌ غه‌نیمه‌ت (ده‌سکه‌وت) گرت ئه‌وه‌ به‌ڕاستی پێنج یه‌کی ئه‌و(ده‌سکه‌وته‌) بۆ خوا و بۆ پێغه‌مبه‌ر(صلی الله‌ علیه‌ وسلم) و بۆ خزمانی(پێغه‌مبه‌ر(صلی الله‌ علیه‌ وسلم)) و بۆ هه‌تیوان و بۆ هه‌ژاران و بۆ ڕێبوارانه‌ ئه‌گه‌ر ئێوه‌ باوه‌ڕتان هێناوه‌ به‌ خوا وه‌ به‌وه‌ی ناردوومانه‌ته‌ خواره‌وه‌ بۆ سه‌ر به‌نده‌که‌مان(که‌ موحه‌ممه‌د پێغه‌مبه‌ره‌(صلی الله‌ علیه‌ وسلم)) له‌ ڕۆژی جیاکردنه‌وه‌دا (واته‌ جه‌نگی به‌در) له‌و ڕۆژه‌ی که‌ دوو کۆمه‌ڵ به‌یه‌ك گه‌یشتن(دژ به‌یه‌ك جه‌نگان) وه‌ خوا به‌سه‌ر هه‌موو شتێکدا ده‌سه‌ڵاتداره‌.
  وه‌ختێ ئێوه‌ لای خواری (شیوه‌که‌ی) نزیك( مه‌دینه‌) دا بوون و ئه‌وانیش له‌ لای سه‌رووی (شیوه‌که‌ی) دوورتر(له‌ مه‌دینه‌) دا بوون کاروانه‌که‌ش له‌ خوارتری ئێوه‌ بوو وه‌ ئه‌گه‌ر به‌ڵێنتان به‌یه‌کتر بدایه‌ بێگومان جیاواز ده‌بوون له‌ به‌ڵێنه‌که‌دا(جه‌نگتان نه‌ده‌کرد) به‌ڵام(کۆی کردونه‌ته‌وه‌) بۆ ئه‌وه‌ی خوا کارێك به‌دی بێنێت هه‌ر به‌دی دێت بۆ ئه‌وه‌ی له‌ ناو بچێ ئه‌و که‌سه‌ی (به‌لای خواوه‌) له‌ناو چووه‌ له‌ ڕووی به‌ڵگه‌وه‌ وه‌ بۆ ئه‌وه‌ی بژی ئه‌وه‌ی (به‌لای خواوه‌) ده‌ژی له‌ ڕووی به‌ڵگه‌وه‌ وه‌ به‌ڕاستی خوا بیسه‌ری زانایه‌.
  بیر بکه‌ره‌وه‌ کاتێ که‌ خوا ئه‌و (بێ بڕوایانه‌ی) نیشان ده‌دایت له‌ خه‌وتدا که‌م بوون خۆ ئه‌گه‌ر (خوا ژماره‌ی) ئه‌وانه‌ی به‌زۆر نیشان بدایتایه‌ ئه‌وه‌ بێگومان ده‌ترسان و ده‌شکان وه‌ جیاواز ده‌بوون له‌ بڕیاری جه‌نگدا به‌ڵام خوا پاراستنی به‌ڕاستی ئه‌و(خوا) زانایه‌ به‌ ئه‌وه‌ی له‌ناو دڵاندایه‌.
  بیر بکه‌نه‌وه‌ کاتێ خوا ئه‌وانی نیشان دان کاتێ ڕووبه‌ڕوو بوونه‌وه‌ له‌ به‌رچاوتان به‌که‌م ده‌بینران ئێوه‌شی له‌به‌ر چاوی ئه‌وان به‌که‌م نیشان دا بۆ ئه‌وه‌ی خوا کارێك به‌دی بهێنێ هه‌ر به‌دی دێت وه‌ هه‌موو کاره‌کان هه‌ر بۆ لای خوا ده‌گێڕێنرێنه‌وه‌.
  ئه‌ی ئه‌وانه‌ی که‌ باوه‌ڕتان هێناوه‌ کاتێ(له‌ جه‌نگدا) له‌گه‌ڵ کۆمه‌ڵێکدا ڕووبه‌ڕوو بوونه‌وه‌ خۆگربن(هه‌ڵنه‌یه‌ن) و یادی خوا زۆر بکه‌ن بۆ ئه‌وه‌ی سه‌رکه‌وتووبن.
  باوه‌ڕداران گوێڕایه‌ڵی خواو پێغه‌مبه‌ره‌که‌ی بن وه‌ جیاواز مه‌بن و دووبه‌ره‌کی مه‌که‌ن به‌هۆیه‌وه‌ بشکێن و لاواز ببن و هێزتان بڕواو نه‌مێنێ وه‌ خۆ ڕاگربن به‌ڕاستی خوا له‌گه‌ڵ خۆڕگراندایه‌.
  وه‌ك ئه‌وانه‌ مه‌بن درچوون له‌ ماڵ و وڵاتی خۆیان به‌فیزوو ڕووپامایی بۆ خه‌ڵك کردن وه‌ به‌رگری(خه‌ڵکیان) ده‌کرد له‌ڕێگه‌ی خوا وه‌ خوا به‌ هه‌موو ئه‌و کارانه‌ی ده‌یکه‌ن  ئاگاداره‌.
  بیر بکه‌ره‌وه‌ کاتێك که‌ شه‌یتان کرده‌وه‌کانیانی بۆ ڕازاندنه‌وه‌ وه‌ وتی: ئه‌مڕۆ هیچ که‌س به‌سه‌رتاندا زاڵ نابێ و بێگومان من په‌ناده‌ر(و پارێزه‌ر) ی ئێوه‌م ئینجا کاتێ هه‌ردوو ده‌سته‌که‌ ڕووبه‌ڕووی یه‌کتر بوونه‌وه‌ (شه‌یتان) پاشه‌وپاش به‌دوای خۆی دا گه‌ڕایه‌وه‌و وتی: به‌ڕاستی من به‌ریم له‌ ئێوه‌ چونکه‌ به‌ڕاستی ئه‌وه‌ی من ده‌بینم ئێوه‌ نایبینن به‌ڕاستی من له‌خوا ده‌ترسم و خوا زۆر تۆڵه‌ی به‌تین و سه‌خته‌.
  بیر‌بکه‌ره‌وه‌ کاتێ دووڕووه‌کان و ئه‌وانه‌ی نه‌خۆشی له‌ دڵیاندا بوو ده‌یان وت ئه‌وانه‌ (موسوڵمانه‌کان) ئاینه‌که‌یان فریوی داوون هه‌ر که‌سێ پشت به‌خوا ببه‌ستێت ئه‌وه‌ به‌ڕاستی خوا به‌ ده‌سه‌ڵاتی کار دروسته‌.
  وه‌ ئه‌گه‌ر ده‌تبینی کاتێ فریشته‌کان گیانی بێ باوه‌ڕان ده‌کێشن له‌ ده‌موچاوو پاشیان ده‌ده‌ن و (پێیان ده‌ڵێن) بچه‌ژن سزای ئاگری سوتێنه‌ر.
  ئه‌و(ئازار و سزایه‌) به‌هۆی ئه‌وه‌وه‌یه‌ ده‌ستی خۆتان پێشی خستووه‌ وه‌ به‌ڕاستی خوا به‌ هیچ کولۆجێ سته‌مکار نی یه‌ له‌ به‌نده‌کانی.
  ئه‌م بێ باوه‌ڕانه‌ باوو نه‌ریتیان هه‌ر وه‌کو باوو نه‌ریتی ده‌سته‌ی فیرعه‌ون و ئه‌وانه‌یه‌ له‌پێش ئه‌وانه‌وه‌ بوون که‌ بێ بڕوا بوون به‌ نیشانه‌کانی خوا ئیتر (سزای) خوایش گرتنی به‌هۆی گوناهه‌کانیانه‌وه‌ به‌ڕاستی خوا به‌توانای تۆڵه‌ به‌تینه‌.
  ئه‌وه‌ به‌هۆی ئه‌وه‌وه‌یه‌ که‌ به‌ڕاستی خوا هیچ به‌هره‌ و نیعمه‌تێك ناگۆڕێ که‌ به‌خشیبێتی به‌هه‌ر هۆزێك هه‌تا ئه‌وه‌ی له‌ خۆیاندایه‌ نه‌یگۆڕن وه‌ به‌ڕاستی خوا بیسه‌ری زانایه‌.
  ئه‌م کرده‌وه‌ی ئه‌مان وه‌کو باوو نه‌ریتی ده‌سته‌ی فیرعه‌ون و ئه‌وانه‌ی له‌پێش ئه‌وان بوون وایه‌ به‌ڵگه‌کانی په‌روه‌ردگاریان به‌درۆ زانی ئێمه‌ش له‌ناومان بردن به‌هۆی گوناهه‌کانیانه‌وه‌ وه‌ ده‌سته‌که‌ی فیرعه‌ونمان خنکاند چونکه‌ هه‌موویان سته‌مکار بوون.
  به‌ڕاستی به‌دترینی گیان له‌به‌ران به‌لای خواوه‌ ئه‌وانه‌ن بێ باوه‌ڕ بوون له‌به‌ر ئه‌وه‌ی ئه‌وان باوه‌ڕ ناهێنن.
  ئه‌وانه‌ی که‌ په‌یمانت له‌ گه‌ڵیان به‌ست له‌پاش ئه‌وه‌ په‌یمانه‌که‌یان ده‌شکاند له‌ هه‌موو جارێکدا و ئه‌وان خۆیان ناپارێزن.
  جا ئه‌گه‌ر تووشی ئه‌وانه‌ بوویت (زاڵ بوویت به‌سه‌ریاندا) له‌ جه‌نگ دا (سزاو کوشتن و بڕینێکیان پێ بکه‌) که‌ ببێته‌ هۆی ترس له‌ دڵی ئه‌و دوژمنانه‌ی له‌ پشتیانه‌وه‌ن به‌ڵکو ئه‌وان بیربکه‌نه‌وه‌.
  وه‌ ئه‌گه‌ر به‌ڕاستی مه‌ترسیت کرد له‌ ناپاکی ده‌سته‌یه‌ك(که‌ په‌یمانه‌که‌یان بشکێنن) ئه‌و کاته‌(په‌یمانه‌که‌) فڕێ بده‌ره‌وه‌ بۆیان به‌ڕێك و ڕه‌وانی تا به‌رامبه‌ر بن به‌ڕاستی خوا ناپاکانی خۆش ناوێت.
  وه‌ با گومان نه‌به‌ن ئه‌وانه‌ی بێ باوه‌ڕ بوون پێشکه‌وتوون بێگومان ئه‌وانه‌ خوا ده‌سته‌ پاچه‌ ناکه‌ن واته‌ له‌ ده‌ستی ده‌رناچن.
  ئه‌ی ئیمانداران ئاماده‌ی بکه‌ن بۆیان ئه‌وه‌ی له‌ تواناتاندا هه‌یه‌ له‌ هێز وه‌ له‌ ئه‌سپی دابه‌ستراو تا بترسێنن پێ ی دوژمنی خواو دوژمنی خۆتان وه‌ که‌سانێکی تریش بێجگه‌ له‌وان ئێوه‌ نایان ناسن خوا ده‌یانناسێ وه‌ هه‌رشتێك ببه‌خشن له‌ڕێ ی خوادا (پاداشته‌که‌ی) به‌ته‌واوی ده‌درێته‌وه‌ پێتان وه‌ ئێوه‌ هیچ سته‌متان لێ ناکرێت.
  وه‌ ئه‌گه‌ر ئه‌وانه‌ مه‌یلی ئاشتیان هه‌بوو تۆش (ئه‌ی موحه‌ممه‌د(صلی الله‌ علیه‌ وسلم)) مه‌یلی ئه‌وه‌ بکه‌ وه‌ پشت به‌خوا ببه‌سته‌ به‌ڕاستی هه‌ر ئه‌و زاته‌ بیسه‌ری زانایه‌.
  وه‌ ئه‌گه‌ر ویستیان فێڵت لێ بکه‌ن ئه‌وه‌ به‌ڕاستی خوات به‌سه‌ (پشت و په‌نات بێ) خوا ئه‌و زاته‌یه‌ که‌ به‌هێزی کردیت به‌ یارمه‌تی خۆی وه‌ به‌ بڕواداران.
  وه‌ هۆگری خسته‌ نێوان دڵه‌کانیان ئه‌گه‌ر به‌ختت بکردایه‌ هه‌رچی له‌ زه‌وی دا هه‌یه‌ هۆگریت نه‌ده‌خسته‌ نێوان دڵه‌کانیانه‌وه‌ به‌ڵام خوا هۆگری خسته‌ نێوانیان به‌ڕاستی هه‌ر ئه‌و زاڵی کاردروسته‌.
  ئه‌ی پێغه‌مبه‌ر(صلی الله‌ علیه‌ وسلم) خوات به‌سه‌ هه‌روه‌ها ئه‌و بڕوادارانه‌ش که‌ شوێنت که‌وتوون.
  ئه‌ی پێغه‌مبه‌ر(صلی الله‌ علیه‌ وسلم) هانی بڕواداران بده‌ له‌سه‌ر جه‌نگ کردن(له‌گه‌ڵ دوژمناندا) ئه‌گه‌ر له‌ ئێوه‌دا ببێ بیست که‌سی خۆڕاگر زاڵ ده‌بن به‌سه‌ر دووسه‌د که‌س(ی بێ باوه‌ڕ) دا وه‌ ئه‌گه‌ر سه‌د که‌س له‌ ئێوه‌ هه‌بێ زاڵ ده‌بن به‌سه‌ر هه‌زار که‌س دا له‌ ئه‌وانه‌ی بێ باوه‌ڕن به‌هۆی ئه‌وه‌ی به‌ڕاستی ئه‌وانه‌ کۆمه‌ڵێکن نافامن.
  ئێستا خوا فه‌رمانه‌که‌ی سووك کرد له‌ له‌سه‌رتان وه‌زانی که‌ لاوازیتان تێدایه‌ جا ئه‌گه‌ر له‌ ئێوه‌دا ببێ سه‌د که‌سی خۆڕاگر زاڵ ده‌بن به‌سه‌ر دووسه‌د که‌س(ی بێ باوه‌ڕ) دا وه‌ ئه‌گه‌ر هه‌زار که‌س له‌ ئێوه‌ هه‌بن زاڵ ده‌بن به‌سه‌ر دوو هه‌زار که‌س دا به‌ فه‌رمانی خوا وه‌ خوا له‌گه‌ڵ خۆڕاگراندایه‌.
  بۆ هیچ پێغه‌مبه‌رێك ڕه‌وا نی یه‌ که‌ دیلی(له‌ دوژمنان) هه‌بێ هه‌تا کوشتاری زۆریان لێ نه‌کات له‌ زه‌ویدا ئێوه‌ ماڵی دونیاتان ده‌وێ (به‌ وه‌رگرتنی فیدیه‌) وه‌ خواش (پاداشتی) ڕۆژی دوایی ده‌وێ (بۆ ئێوه‌) وه‌ خوا تواناو زاڵی کار دروسته‌.
  ئه‌گه‌ر نووسراو(و بڕیار) ێك له‌ لایه‌ن خواوه‌ پێش نه‌که‌وتایه‌ (که‌ خۆش بووه‌ له‌ گوناهه‌کانی به‌شدارانی غه‌زای به‌در) بێگومان له‌به‌ر ئه‌و (فیدیه‌) ی که‌ وه‌رتان گرت تووشتان ده‌بوو سزایه‌کی گه‌وره‌.
  که‌واته‌ بخۆن له‌وه‌ی که‌ به‌ غه‌نیمه‌ت گرتان حه‌ڵاڵ و پاکه‌ وه‌ له‌ خوا بترسن به‌ڕاستی خوا لێبورده‌ی میهره‌بانه‌.
  ئه‌ی پێغه‌مبه‌ر(صلی الله‌ علیه‌ وسلم) بڵێ به‌وانه‌ی که‌ له‌ژێر ده‌ستان دان له‌ دیله‌کان ئه‌گه‌ر خوا بزانێ له‌ دڵه‌کانتاندا چاکه‌یه‌ك هه‌یه‌ پێتان ده‌به‌خشێ چاکتر له‌و (فیدیه‌) ی لێتان وه‌رگیراوه‌ وه‌ لێتان ده‌بورێ وه‌ خوا لێبورده‌ی میهره‌بانه‌.
  وه‌ ئه‌گه‌ر(ئه‌و دیلانه‌) بیانه‌وێ ناپاکیت له‌گه‌ڵ دا بکه‌ن ئه‌وه‌ بێگومان ناپاکیان له‌گه‌ڵ خوادا کرد له‌پێش(ئه‌مه‌دا) خواش(تۆی) زاڵ کرد به‌سه‌ریاندا وه‌ خوا زانای دانایه‌.
  به‌ڕاستی ئه‌وانه‌ی بڕوایان هێنا و کۆچیان کرد و تێکۆشان به‌ ماڵیان و به‌ گیانیان له‌ ڕێگای خوادا وه‌ ئه‌وانه‌ی(کۆچه‌ره‌کانیان) گرته‌ خۆیان و کۆمه‌کیان کردن ئه‌وانه‌ پشتیوان و دۆستی یه‌کترین وه‌ ئه‌وانه‌ی که‌ بڕوایان هێناوه‌ و کۆچیان نه‌کردووه‌ بۆ ئێوه‌ نی یه‌ هیچ جۆره‌ دۆستایه‌تی یه‌کیان بکه‌ن هه‌تا کۆچ نه‌که‌ن وه‌ ئه‌گه‌ر داوای یارمه‌تیان لێ کردن له‌ (پارێزگاری) ئایین ئه‌وه‌ پێویسته‌ له‌سه‌رتان یارمه‌تی دانیان مه‌گه‌ر له‌ دژی گه‌لێك له‌ نێوان ئێوه‌ و ئه‌وان دا په‌یمان هه‌بێت (نابێت یارمه‌تیان بده‌ن) وه‌ خوا بینایه‌ به‌وه‌ی که‌ ده‌یکه‌ن.
  وه‌ ئه‌وانه‌ی که‌ بێ بڕوان هه‌ندێکیان دۆستی هه‌ندێکیانن ئه‌گه‌ر ئه‌وه‌(پشتیوانی یه‌) نه‌که‌ن له‌ زه‌وی دا ئاژاوه‌ و فه‌ساد و به‌د خوویه‌کی گه‌وره‌ به‌رپا ده‌بێت.
  وه‌ ئه‌وانه‌ی که‌ بڕوایان هێنا و کۆچیان کرد و تێکۆشان له‌ ڕێگه‌ی خوادا ئه‌وانه‌ش (کۆچه‌ره‌کانیان) گرته‌ خۆیان و کۆمه‌کیان کردن به‌ڕاستی هه‌ر ئه‌وانه‌ن بڕواداری ڕاسته‌قینه‌ بۆ ئه‌وانه‌یه‌ لێبوردن و ڕۆزی یه‌کی چاك و به‌نرخ.
  وه‌ ئه‌وانه‌ی له‌ دوایی دا بڕوایان هێناو کۆچیان کرد و له‌گه‌ڵ ئێوه‌دا تێکۆشان ئا ئه‌وانه‌ له‌ ئێوه‌ن وه‌ ئه‌وانه‌ی خزمی یه‌کترن هه‌ندێکیان (بۆ میرات گرتن) شایسته‌ ترن به‌ هه‌ندێکی تریان له‌ کتێبی خوادا(قورئان یا لوح المحفوظ) به‌ڕاستی خوا به‌ هه‌موو شتێك زانایه‌.
  ئه‌مه‌ به‌ری بوونێکی گه‌وره‌و گرنگه‌ له‌لایه‌ن خواو پێغه‌مبه‌ره‌که‌یه‌وه‌ بۆ ئه‌وانه‌ی که‌ په‌یمانتان له‌گه‌ڵ به‌ستوون له‌ هاوبه‌ش دانه‌ران.
  که‌واته‌ (ئه‌ی بێ بڕواکان) له‌زه‌ویدا بگه‌ڕێن ماوه‌ی چوار مانگ وه‌ بزانن بێگومان ئێوه‌ له‌ده‌ستی خوا ده‌رناچن وه‌ به‌ڕاستی خوا ڕیسواکه‌ری بێ بڕوایانه‌.
  هه‌روه‌ها ئه‌مه‌ ڕاگه‌یاندنێکه‌ له‌لایه‌ن خواو پێغه‌مبه‌ره‌که‌یه‌وه‌ بۆ گشت خه‌ڵکی له‌ ڕۆژی حه‌جی گه‌وره‌دا به‌ڕاستی خواو پێغه‌مبه‌ره‌که‌ی به‌رین له‌هاوبه‌ش ڕه‌واده‌ره‌کان جا ئه‌گه‌ر په‌شیمان ببنه‌وه‌ ئه‌وه‌ چاکتره‌ بۆتان وه‌ ئه‌گه‌ر پشتی تێ بکه‌ن ئه‌وه‌ بزانن بێگومان ئێوه‌ له‌ده‌ستی خوا ده‌رناچن مژده‌ش بده‌ به‌وانه‌ی که‌ بڕوایان نه‌هێناوه‌ به‌سزایه‌کی ئازارده‌ر.
  بێجگه‌ له‌وانه‌ی که‌ په‌یمانتان له‌گه‌ڵ به‌ستوون له‌هاوبه‌ش ڕه‌واده‌ره‌کان پاشان هیچ که‌م و کوڕییان لێ نه‌کردن وه‌ پشتیوانی هیچ که‌سێکیان نه‌کردووه‌ له‌دژتان ئه‌وه‌ ئێوه‌ش په‌یمانه‌که‌یان بۆ ته‌واو بکه‌ن (له‌گه‌ڵیان دا بیبه‌نه‌ سه‌ر) تاماوه‌ی دیاری کراویان به‌ڕاستی خوا پارێزکارانی خۆش ده‌وێ.
  ئینجا کاتێ مانگه‌ حه‌رامه‌کان(ذو القعد‌‌ة‌، ذو الحجة‌، محرم، رجب) ته‌واو بوون ئه‌وه‌ هاوبه‌ش ڕه‌واده‌ره‌کان بکوژن له‌ هه‌ر شوێنێ ده‌ستان که‌وتن وه‌(به‌دیل) بیانگرن وه‌ به‌رگریان بکه‌ له‌ده‌رچوون وه‌ بۆیان دانیشن له‌هه‌موو جێگایه‌کی چاوه‌ڕوانی دا جا ئه‌گه‌ر په‌شیمان بوونه‌وه‌ و نوێژیان کردو زه‌کاتیان دا ئه‌وه‌ ڕێیان به‌ڕه‌ڵاکه‌ن به‌ڕاستی خوا لێ بوورده‌ی میهره‌بانه‌.
  وه‌ ئه‌گه‌ر که‌سێك له‌هاوبه‌ش ڕه‌وا ده‌ره‌کان داوای هاوسێ یه‌تی و په‌نادانی لێت کرد ئه‌وه‌ په‌نای بده‌ هه‌تا وته‌ی خوا(قورئان) ببیستێ له‌پاشان بیگه‌یه‌نه‌ جێگای هێمنی خۆی ئه‌وه‌ له‌به‌ر ئه‌وه‌یه‌ که‌ بێگومان ئه‌وانه‌ ده‌سته‌و کۆمه‌ڵێکن هیچ نازانن.
  چۆن په‌یمان ده‌بێ بۆ هاوبه‌ش ڕه‌واده‌ره‌کان لای خواو پێغه‌مبه‌ره‌که‌ی (صلی الله‌ علیه‌ وسلم) بێجگه‌ له‌وانه‌ی که‌ په‌یمانتان له‌گه‌ڵ به‌ستن لای مزگه‌وتی به‌ڕێزدا جا چه‌ند ئه‌وانه‌ ڕێك و ڕاست بوون له‌ گه‌ڵتان ئێوه‌ش ڕێك و ڕاست بن له‌ گه‌ڵیان به‌ڕاستی خوا خۆ پارێزه‌رانی خۆش ده‌وێت.
  چۆن (په‌یمان ده‌به‌نه‌ سه‌ر) له‌ کاتێکدا ئه‌گه‌ر زاڵ ببن به‌سه‌رتاندا له‌ به‌رچاو ناگرن ده‌رباره‌ی ئێوه‌ هیچ خزمایه‌تی و سوێند و به‌ڵێنێك  به‌ وته‌ی ده‌میان ڕازیتان ده‌که‌ن به‌ڵام دڵه‌کانیان دژتانن وه‌ زۆربه‌یان تێپه‌ڕ که‌رن له‌ سنوور.
  به‌ڵگه‌کانی خوایان گۆڕییه‌وه‌ به‌ نرخێکی زۆر که‌م ئینجا به‌رگرییان له‌ ڕێگه‌ی خوا کرد به‌ڕاستی زۆر خراپ بوو ئه‌وه‌ی ئه‌وان ده‌یانکرد.
  له‌ به‌رچاو ناگرن ده‌رباره‌ی هیچ بڕوادارێك هیچ خزمایه‌تی و سوێند و به‌ڵێنێك وه‌ هه‌ر ئه‌وانه‌ ده‌ست درێژی که‌رن.
  ئینجا ئه‌گه‌ر په‌شیمان بوونه‌وه‌ و نوێژیان به‌جێ هێنا و زه‌کاتیان دا ئه‌وه‌ براتانن له‌ ئاییندا وه‌ ئێمه‌ به‌ڵگه‌کان ڕوون ده‌که‌ینه‌وه‌ بۆ گه‌لێك که‌ده‌یزانن.
  به‌ڵام ئه‌گه‌ر سوێندو په‌یمانه‌که‌یان هه‌ڵوه‌شانده‌وه‌ پاش به‌ستنی په‌یمانه‌که‌یان و ته‌شه‌رو تانه‌یاندا له‌ ئایینه‌که‌تان ئه‌وه‌ بجه‌نگن له‌دژی پێشه‌وایانی بێ باوه‌ڕیی دا به‌ڕاستی ئه‌وانه‌ هیچ جۆره‌ په‌یمانێکیان نی یه‌ به‌ڵکو کۆتایی بێنن به‌ بێ باوه‌ڕی.
  ئایا ئێوه‌ جه‌نگ ناکه‌ن له‌گه‌ڵ گه‌لێکدا که‌ په‌یمانه‌که‌یان هه‌ڵ وه‌شانده‌وه‌(په‌یمانی حوده‌یبییه‌) و نیازی ده‌رکردنی پێغه‌مبه‌ریان کرد هه‌ر ئه‌وانیش له‌یه‌که‌م جاره‌وه‌ ده‌ستیان کرد به‌جه‌نگ له‌گه‌ڵ ئێوه‌دا ئایا لێیان ده‌ترسن جا هه‌ر خوا شایسته‌ تره‌ که‌ لێ ی بترسن ئه‌گه‌ر ئێوه‌ بڕوادارن.
  باوه‌ڕداران بیان کوژن خوا به‌ده‌ستی ئێوه‌ سزایان ده‌دات و ڕیسوایان ده‌کات و سه‌رتان ده‌خات به‌سه‌ریاندا و (خوا) سینه‌و دڵی کۆمه‌ڵی بڕوادار خۆش ده‌کات.
  و ڕق و خه‌شمی دڵه‌کانیان داده‌مرکێنێ و ناهێڵێ وه‌ خوای گه‌وره‌ ته‌وبه‌ وه‌رده‌گرێ له‌هه‌ر که‌سێك که‌ بیه‌وێت وه‌ خوا زانای دانایه‌.
  ئایا گومانتان وابوو که‌وازتان لێ ده‌هێنرێ له‌کاتێکدا هێشتا خوا ئاشکرای نه‌کردووه‌ ئه‌وانه‌ی تێکۆشان له‌ ئێوه‌ وه‌ نه‌یان کردووه‌ و هه‌ڵیان نه‌بژاردووه‌ جگه‌ له‌خوا و پێغه‌مبه‌ره‌که‌ی و موسوڵمانان به‌هاوڕاز و جێی نهێنیان (دڵسۆزیان) وه‌ خوا ئاگایه‌ به ‌هه‌رچی که ‌ئێوه‌ ده‌یکه‌ن.
  وه‌ شایسته‌ نی یه‌ بۆ هاوبه‌ش ڕه‌وا ده‌ران که‌ مزگه‌وته‌کانی خوا ئاوه‌دان بکه‌نه‌وه‌(و سه‌رپه‌رشتیان بکه‌ن) له‌کاتێکدا شایه‌تن له‌سه‌ر خۆیان به‌بێ بڕوایی ئه‌وانه‌ کرده‌وه‌کانیان هه‌ڵوه‌شاوه‌ته‌وه‌ ، وه‌ ئه‌وانه‌ له‌ناو ئاگردا هه‌میشه‌یین.
  به‌ڕاستی مزگه‌وته‌کانی خوا ئاوه‌دان ده‌کاته‌وه‌ که‌سێك که‌بڕوای هێنابێت به‌خوا و به‌ ڕۆژی دوایی و نوێژه‌کانی به‌جێ هێنابێ و زه‌کاتی دابێ و له‌که‌س نه‌ترسابێ بێجگه‌ له‌خوا جا به‌ڵکو ئه‌وانه‌ له‌و که‌سانه‌ بن که‌ ڕێنموونیی کراون.
  ئایا پێتان وایه‌ ئاودان به‌ حاجییان و (سه‌رپه‌رشتی و) ئاوه‌دان کردنه‌وه‌ی مزگه‌وتی به‌ڕێز وه‌کو که‌سێکه‌ که‌ باوه‌ڕی هێنا بێت به‌خوا و به‌ڕۆژی دوایی و تێکۆشانی کردبێ له‌ڕێ ی خوادا؟ چوون یه‌ك نین به‌لای خواوه‌(و یه‌کسان نین) وه‌ خوا ڕێنموونی کۆمه‌ڵی سته‌مکاران ناکات.
  ئه‌وانه‌ی که‌بڕوایان هێناوه‌و کۆچیان کردووه‌ و تێکۆشاون له‌ڕێگای خوادا به‌ماڵیان و به‌گیانیان پله‌یان به‌رزتره‌ لای خوا وه‌ هه‌ر ئه‌وانه‌ن سه‌رکه‌وتوون.
  په‌روه‌ردگاریان موژده‌یان ده‌داتێ به‌ میهره‌بانی و ڕه‌زامه‌ندی له‌ لایه‌ن خۆیه‌وه‌ هه‌روه‌ها به‌هه‌شتانێکیان بۆ هه‌یه‌ نازو نیعمه‌تی به‌رده‌وام و هه‌میشه‌یی تێدایه‌.
  ده‌مێننه‌وه‌ تیایدا به‌ هه‌میشه‌یی به‌ڕاستی خوا پاداشتی هه‌ره‌ گه‌وره‌ی لایه‌.
  ئه‌ی ئه‌وانه‌ی که‌ بڕواتان هێناوه‌ باوك و براکانتان دامه‌نێن (هه‌ڵمه‌بژێرن) به‌ دۆست و خۆشه‌ویست ئه‌گه‌ر بێ باوه‌ڕییان له‌ باوه‌ڕ لا خۆشه‌ویست ترو چاکتر بوو وه‌ هه‌ر که‌س له‌ ئێوه‌ ئه‌وانه‌ بکات به‌ دۆستی خۆی ئه‌وه‌ هه‌ر ئه‌وانه‌ سته‌مکارن.
  ئه‌ی موحه‌ممه‌د(صلی الله‌ علیه‌ وسلم) بڵێ: ئه‌گه‌ر باوکانتان و کوڕانتان و برایانتان و هاوسه‌رانتان و خزم و عه‌شره‌تان و ماڵ و دارایی یه‌ك (به‌ زه‌حمه‌ت) په‌یداتان کردووه‌ و بازرگانیه‌ك که‌ ده‌ترسن بره‌وی نه‌بێ (بێ بازاڕبێ) و خانوو به‌ره‌یه‌ك که‌ پێ ی ڕازین خۆشه‌ویست تره‌ لاتان له‌ خواو پێغه‌مبه‌ره‌که‌ی و تێکۆشان له‌ ڕێگه‌که‌یدا ئه‌وه‌ چاوه‌ڕوان بکه‌ن هه‌تا خوا فه‌رمان(و تۆڵه‌) ی خۆی دێنێ (بۆتان) وه‌ خوا ڕێنموونی که‌سانی تێپه‌ڕ له‌ سنوور ناکات.
  سوێند به‌خوا به‌ڕاستی خوا سه‌ری خستن له‌زۆر جێگاو شوێندا و له‌ ڕۆژی حونه‌ینیشدا(یارمه‌تی دان) که‌ به‌زۆری خۆتاندا ده‌نازین به‌ڵام هیچ سوودێکی نه‌بوو بۆتان و زه‌ویتان له‌سه‌ر ته‌نگ بوویه‌وه‌ به‌و فراوانیه‌ی که‌ هه‌یه‌تی پاشان پشتان کرده‌ دوژمن و هه‌ڵهاتن.
  له‌پاش ئه‌وه‌ خوا ئارامی خۆی نارد بۆ پێغه‌مبه‌ره‌که‌ی بۆ بڕواداران وه‌ سه‌ربازانێکی (له‌ ئاسمانه‌وه‌) نارده‌ خواره‌وه‌ که‌ ئێوه‌ نه‌تاندیین وه‌ سزای بێ بڕواکانیشی دا (به‌ کوشتن و برینداری و به‌دیل گرتن) ئه‌وه‌ش سزای بێ باوه‌ڕانه‌.
  پاشان خوا خۆش ده‌بێت له‌پاش ئه‌وه‌ له‌ هه‌ر که‌سێك که‌ بیه‌وێ وه‌ خوا لێبورده‌ی میهره‌بانه‌.
  ئه‌ی ئه‌وانه‌ی که‌ بڕواتان هێناوه‌ بێگومان هاوبه‌ش ڕه‌وا ده‌ران پیسن که‌واته‌ با نزیکی مزگه‌وتی به‌ڕێز نه‌که‌ونه‌وه‌ پاش ئه‌م ساڵه‌یان وه‌ ئه‌گه‌ر له‌ نه‌بوونی ترسان ئه‌وه‌ له‌مه‌و پاش خوا ده‌وڵه‌مه‌ندتان ده‌کات له‌ چاکه‌ و به‌هره‌ی خۆی ئه‌گه‌ر ویستی به‌ڕاستی خوا زانای کاردروسته‌.
  جه‌نگ بکه‌ن له‌گه‌ڵ ئه‌وانه‌ی که‌ بڕوا ناهێنن به‌خوا و به‌ ڕۆژی دوایی وه‌ به‌ حه‌رامی دانانێن ئه‌وه‌ی که‌ خوا و پێغه‌مبه‌ره‌که‌ی حه‌رامیان کردووه‌ وه‌ مل که‌چ ناکه‌ن بۆ ئایینی ڕاست له‌ ئه‌وانه‌ کتێبیان پێ به‌خشراوه‌ هه‌تا باج و سه‌رانه‌ ده‌ده‌ن به‌ده‌ستی خۆیان و به‌ مل که‌چی له‌ کاتێکدا ئه‌وان سه‌ر شۆڕو ڕیسوان.
  جووله‌که‌کان وتیان عوزێر کوڕی خوایه‌ و گاووره‌کانیش وتیان مه‌سیح کوڕی خوایه‌ ئه‌وه‌ وته‌ی ئه‌وانه‌ به‌ده‌می خۆیان ده‌یڵێن وه‌ك وته‌ی ئه‌وانه‌ ده‌ڵێنه‌وه‌ که‌ پێشتر بێ بڕوا بوون خوا له‌ ناویان به‌رێ چۆن درۆ ده‌که‌ن و له‌هه‌ق و ڕاستی لاده‌ده‌ن.
  زاناو عابیده‌کانیان کردووه‌ به‌ په‌روه‌ردگار له‌ جیاتی خوا هه‌روه‌ها مه‌سیحی کوڕی مه‌ریه‌میش(یان کردووه‌ به‌ خوا) له‌ کاتێکدا فه‌رمانیان پێ نه‌دراوه‌ بێجگه‌ له‌وه‌ی که‌ یه‌ك خوا بپه‌رستن که‌ هیچ په‌رستراوێك نی یه‌ بێجگه‌ له‌ئه‌و پاك و بێگه‌ردی بۆ ئه‌و(خوا) له‌وه‌ی ده‌یکه‌نه‌ هاوبه‌شی.
  ده‌یانه‌وێت ڕووناکی(ئایینی) خوا بکوژێننه‌وه‌ به‌فووی ده‌میان وه‌ خوا نایه‌وێ بێجگه‌ له‌ ڕووناکی خۆی ته‌واو بکات و سه‌رکه‌وێ هه‌ر چه‌نده‌ بێ باوه‌ڕان پێ یان ناخۆش بێت.
  خوا زاتێکه‌ که‌ پێغه‌مبه‌ره‌که‌ی ناردووه‌ به‌ ڕێنموونی و ئایینی ڕاست بۆ ئه‌وه‌ی زاڵی بکات به‌سه‌ر هه‌موو ئایینه‌کاندا به‌ گشتی هه‌ر چه‌نده‌ بت په‌رستان پێ یان ناخۆش بێت.
  ئه‌ی ئه‌وانه‌ی که‌ بڕواتان هێناوه‌ به‌ڕاستی زۆر له‌ زاناو عابیده‌کان (ی جووله‌که‌ و گاوور) سامان و ماڵی خه‌ڵکی ده‌خۆن به‌ناهه‌ق و به‌رگری (خه‌ڵك) ده‌که‌ن له‌ ڕێگه‌ی خوا وه‌ ئه‌وانه‌ی ئاڵتون و زیوو سه‌ریه‌ك ده‌نێن و کۆده‌که‌نه‌وه‌ و به‌ختی ناکه‌ن له‌ ڕێ ی خودا ئه‌وه‌ موژده‌یان پێ بده‌ به‌ سزایه‌کی ئازارده‌ر.
  له‌ ڕۆژێکدا سوور ده‌کرێته‌وه‌ له‌ ئاگری دۆزه‌خ دا ئه‌وسا به‌و (ئاڵتون و زیوه‌ سوورۆ بووه‌) داخ ده‌کرێ ڕوویان و ته‌نیشتیان و پشتیان (پێیان ده‌ووترێت) ئه‌مه‌ ئه‌و(سامانه‌یه‌) کۆتان ده‌کرده‌وه‌ بۆ خۆتان ده‌بچێژن (تؤڵه‌ی) ئه‌وه‌ی کۆتان ده‌کرده‌وه‌.
  به‌ڕاستی ژماره‌ی مانگه‌کان(ی ساڵ) لای خوا دوانزه‌ مانگه‌ له‌ (لوح المحفوظ) دا دانراوه‌ له‌ ڕۆژێکه‌وه‌ (خوا) ئاسمانه‌کان و زه‌وی دروست کردووه‌ چوار له‌و مانگانه‌ گه‌وره‌و به‌ڕێزن (شه‌ڕیان تێدا قه‌ده‌غه‌ کراوه‌) ئه‌وه‌  ئایینی ڕێك و ڕاسته‌ که‌واته‌ له‌و چوار مانگه‌دا سته‌م مه‌که‌ن له‌ خۆتان وه‌ بجه‌نگن له‌ دژی بت په‌رستان به‌ تێکڕا هه‌روه‌ك ئه‌وان دژی ئێوه‌ ده‌جه‌نگن تێکڕا بشزانن که‌ به‌ڕاستی خوا له‌گه‌ڵ پارێزکاران دایه‌ به‌ چاودێری و پاراستن.
  به‌ڕاستی دواخستن و گۆڕینی (مانگه‌ حه‌رامه‌کان) ڕۆچوونه‌ له‌ بێ باوه‌ڕیدا بێ باوه‌ڕانی پێ گومڕا ده‌کرێت (دواخستنه‌که‌) ساڵێك حه‌ڵاڵی ده‌که‌ن و ساڵێك حه‌رامی ده‌که‌ن بۆ ئه‌وه‌ی ڕێك ببن له‌گه‌ڵ ژماره‌ی ئه‌و چوار مانگه‌ی که‌ خوا ڕێزداری کردوون (جه‌نگی تێدا حه‌رام کردووه‌) سه‌ر ئه‌نجام ئه‌وه‌ی خوا حه‌رامی کرد بوو حه‌ڵاڵی ده‌که‌ن جوانکراوه‌ بۆیان کرده‌وه‌ ناشرینه‌کانیان خواش ڕێنموونی که‌سانی بێ باوه‌ڕ ناکات.
  ئه‌ی ئه‌وانه‌ی که‌ باوه‌ڕتان هێناوه‌ ئێوه‌ چیتانه‌ کاتێ پێتان بووترێ ده‌رچن (بۆ جیهاد) له‌ ڕێ ی خوادا له‌ شوێنی خۆتان ناجوڵێن (خۆتان دوا ده‌خه‌ن) ئایا ئێوه‌ ڕازین به‌م ژیانه‌ی دنیا له‌باتی پاشه‌ڕۆژ ده‌ی کامه‌یه‌ خۆشی و شادیی ئه‌م ژیانه‌ نزیکه‌ له‌ به‌رامبه‌ری خۆشی پاشه‌ ڕۆژدا زۆر که‌مه‌.
  ئه‌گه‌ر نه‌ڕۆن و ده‌رنه‌چن (بۆ جیهاد) (خوا) سزاتان ده‌دا به‌ سزایه‌کی سه‌خت و ئازارده‌ر وه‌ له‌ باتی ئێوه‌ گه‌ل و کۆمه‌ڵێکی تر ده‌هێنێ (جیاواز له‌ ئێوه‌) و ئێوه‌ هیچ زیانێکی پێ ناگه‌یه‌نن وه‌ خوا به‌توانایه‌ به‌سه‌ر هه‌موو شتێك دا.
  ئه‌گه‌ر ئێوه‌ یارمه‌تی ئه‌و (پێغه‌مبه‌ره‌(صلی الله‌ علیه‌ وسلم)) نه‌ده‌ن ئه‌وه‌ بێگومان خوا یارمه‌تی داوه‌ کاتێك بێ بڕوایان ده‌ریان کرد له‌ مه‌ککه‌ پێغه‌مبه‌ر یه‌کێك بوو له‌و دوو که‌سه‌ کاتێك ئه‌و دووانه‌ (پێغه‌مبه‌ر و ئه‌بوبه‌کر) له‌ ئه‌شکه‌وتی (ثور) دا بوون ئه‌و کاته‌ به‌ هاوه‌ڵه‌که‌ی ده‌ووت خه‌م مه‌خۆ بێگومان خوا له‌ گه‌ڵمانه‌ ئینجا خوا ئارامی و ئاسایشی بۆ نارده‌ خواره‌وه‌ وه‌ یارمه‌تی دا به‌ سه‌ربازانێك که‌ نه‌تاندیین وته‌ی بێ باوه‌ڕانی گێڕا به‌ژێر که‌وتوو و وته‌ی خوا هه‌ر به‌رز و بڵنده‌ وه‌ خوا زاڵی کاردروسته‌.
  بڕۆن و ده‌رچن (بۆ جیهاد) چ سووك بن (له‌ش ساغ و ده‌وڵه‌مه‌ند و ده‌سه‌ڵاتداربن) چ قورس و گران بن (نه‌خۆش و هه‌ژار بن) و تێبکۆشن به‌ماڵ و گیانتان له‌ ڕێگه‌ی خوادا ئه‌وه‌تان چاکتره‌ بۆتان  ئه‌گه‌ر ئێوه‌ بزانن.
  ئه‌گه‌ر ده‌ست که‌وتێکی نزیك و سه‌فه‌رێکی ئاسان بوایه‌ ئه‌وا شوێنت ده‌که‌وتن(ده‌رده‌چوون له‌ گه‌ڵتا) به‌ڵام (بڕینی) ڕێگه‌ی دوور و دژوار(ی جه‌نگی ته‌بووك) بۆ ئه‌وان ناڕه‌حه‌ته‌ وه‌ بێگومان (پاش گه‌ڕانه‌وه‌تان له‌ ته‌بووك) سوێند ده‌خۆن به‌خوا ئه‌گه‌ر بمان توانیایه‌ له‌ گه‌ڵتان ده‌رده‌چووین (بۆ جیهاد) ئه‌وانه‌ خۆیان ده‌فه‌وتێنن وه‌ خوا ده‌زانێ به‌ڕاستی ئه‌وانه‌ درۆزنن.
  ئه‌ی موحه‌ممه‌د(صلی الله‌ علیه‌ وسلم) خوا لێت ببورێت له‌ به‌رچی مۆڵه‌تی ئه‌وانه‌تدا هه‌تا بۆت ده‌رکه‌وێت ئه‌وانه‌ی که‌ ڕاستیان کرد وه‌ درۆزنه‌کان بناسیت.
  ئه‌ی موحه‌ممه‌د(صلی الله‌ علیه‌ وسلم) مۆڵه‌تت لێ وه‌رناگرن ئه‌وانه‌ی که‌ بڕوایان هێناوه‌ به‌خوا و به‌ڕۆژی دوایی که‌ تێبکۆشن به‌ ماڵ و گیانیان وه‌ خوا ئاگاو زانایه‌ به‌ خۆ پارێزه‌ران.
  به‌ڕاستی ئه‌وانه‌ مۆڵه‌تت لێ وه‌رده‌گرن که‌ بڕوایان نی یه‌ به‌خوا و به‌ڕۆژی دوایی و دڵه‌کانیان له‌ گومان و دوو دڵی دایه‌ بۆیه‌ ئه‌وانه‌ له‌ گومان و دوو دڵی خۆیاندا سه‌رگه‌ردانن.
  ئه‌گه‌ر بیان ویستایه‌ ده‌ربچن ئه‌وه‌ هۆو که‌ره‌سته‌ی پێویستیان بۆ ئاماده‌ ده‌کرد به‌ڵام خوا ده‌رچوونی ئه‌وانی پێ ناخۆش بوو بۆیه‌ (خوا) خاوی کردنه‌وه‌ (له‌ ده‌رچوون بۆ جیهاد) پێیان وترا دانیشن له‌گه‌ڵ جێ ماواندا.
  ئه‌گه‌ر له‌ گه‌ڵتاندا ده‌رچوونایه‌ هیچ شتێکیان بۆ زیاد نه‌ده‌کردن بێجگه‌ له‌ تێکدان و خراپه‌ و نێوان ئێوه‌یان تێکده‌دا (به‌ دووزمانی و هاتو هوت) ئاژاوه‌یان بۆ ده‌نانه‌وه‌ وه‌ له‌ناو ئێوه‌دا  خه‌ڵکانێك هه‌ن چاك گوێیان لێ ده‌گرن وه‌ خوا به‌ ئاگا و زانایه‌ به‌ سته‌مکاران.
  سوێند به‌خوا به‌ڕاستی ده‌ستیان دابوویه‌ ئاژاوه‌(و بشێوی) له‌ مه‌وپێش و جۆره‌ها فه‌رمان و پیلانیان بۆ (لاواز کردن) ت به‌کارهێنا هه‌تا ڕاستی هات وه‌ کارو فه‌رمانی خوا سه‌رکه‌وت که‌ ئه‌وان پێیان ناخۆش بوو.
  وه‌ هه‌ندێ که‌س له‌وانه‌ ده‌ڵێن (ئه‌ی موحه‌ممه‌د(صلی الله‌ علیه‌ وسلم)) ڕوخسه‌تم بده‌(با نه‌یه‌م بۆ جیهاد) و تووشی گوناه و خراپه‌م مه‌که‌ ئاگاداربن(له‌ ئێسته‌وه‌) که‌وتوونه‌ته‌ ناو گوناه و خراپه‌وه‌ و بێگومان دۆزه‌خ ده‌وری بێ باوه‌ڕانی داوه‌.
  ئه‌گه‌ر به‌هره‌و چاکه‌ و سه‌رکه‌وتن بێته‌ ڕێت ناڕه‌حه‌ت و غه‌مبار ده‌بن وه‌ ئه‌گه‌ر ناڕه‌حه‌تی و تێشکانت تووش بێت (به‌ که‌شخه‌وه‌) ده‌ڵێن به‌ڕاستی ئێمه‌ کاری خۆمان کرد له‌ مه‌وپێش جا ڕوو وه‌رده‌گێڕن به‌ خۆشحاڵی و شادمانی یه‌وه‌.
  ئه‌ی موحه‌ممه‌د(صلی الله‌ علیه‌ وسلم) بڵێ هیچمان تووش نابێت بێجگه‌ له‌وه‌ی که‌ خوا نوسیویه‌تی بۆمان خوا پشتیوانی ئێمه‌یه‌ وه‌ بڕواداران با‌ ته‌نها پشت به‌خوا ببه‌ستن.
  پێیان بڵێ: ئایا چاوه‌ڕوانی چی ده‌که‌ن بۆ ئێمه‌ بێجگه‌ له‌ یه‌کێ له‌ دوو شته‌ زۆر چاکه‌که‌(سه‌رکه‌وتن یان شه‌هید بوون) ئێمه‌ش چاوه‌ڕوانین بۆ ئێوه‌ که‌ خوا دووچارتان بکات به‌ سزایه‌ك له‌ لایه‌ن خۆیه‌وه‌ یان به‌ده‌ستی ئێمه‌ که‌واته‌ چاوه‌ڕوانی بکه‌ن بێگومان ئێمه‌ له‌گه‌ڵ ئێوه‌دا چاوه‌ڕوانین.
  ئه‌ی موحه‌ممه‌د(صلی الله‌ علیه‌ وسلم) بڵێ: ماڵ به‌خت بکه‌ن به‌خۆشی خۆتان یان به‌زۆر و ناچاری هه‌رگیز لێتان وه‌رناگیرێت چونکه‌ به‌ڕاستی ئێوه‌ کۆمه‌ڵێکی له‌ سنوور ده‌رچوو بوون.
  وه‌ هیچ شتێك به‌رگری ئه‌وانه‌ی نه‌کردووه‌ که‌ گیرا بکرێت لێ یان به‌خشراوه‌کانیان بێجگه‌ له‌وه‌ی که‌ بێگومان ئه‌وانه‌ بێ باوه‌ڕ بوون به‌خواو پێغه‌مبه‌ره‌که‌ی وه‌ نایه‌ن بۆ نوێژ به‌ ته‌مه‌ڵی نه‌بێت وه‌(هیچێك) نابه‌خشن ئیللا پێیان ناخۆشه‌ و ناچارن.
  جا با سه‌رنجت ڕانه‌کێشێت(سه‌رسامت نه‌کات) (زۆری) ماڵ و دارایی و منداڵیان بێگومان خوا ده‌یه‌وێت سزایان بدات به‌هۆی ئه‌و(ماڵ و منداڵه‌وه‌) له‌م ژیانی دنیایه‌دا وه‌ به‌سه‌ختی گیانیان ده‌ربچێت له‌ کاتێکدا که‌ ئه‌وان بێ باوه‌ڕن.
  وه‌ سوێند ده‌خۆن به‌خوا که‌ به‌ڕاستی ئه‌وان له‌ ئێوه‌ن که‌چی له‌ ئێوه‌ نین به‌ڵکو ئه‌وانه‌ کۆمه‌ڵێکن زۆر ده‌ترسن،  زراویان چووه‌.
  ئه‌گه‌ر په‌نایه‌کیان ده‌ست که‌وێ یان ئه‌شکه‌وتانێ یان کون و نه‌فه‌قێك په‌نای بۆ ده‌به‌ن (ڕووی تێ ده‌که‌ن) له‌ کاتێکدا زۆر به‌په‌له‌ ڕاده‌که‌ن یا هیچ شتێك جڵه‌ویان ناگرێ.
  وه‌ هه‌ندێ که‌س له‌وانه‌ ڕه‌خنه‌و توانجت لێ ده‌گرن له‌ دابه‌ش کردنی خێره‌کاندا خۆ ئه‌گه‌ر له‌و خێر و سه‌ده‌قه‌یان پێ بدرێ ڕازی ده‌بن وه‌ ئه‌گه‌ر پێیان نه‌درێ لێی ئه‌وکاته‌ ئه‌وان تووڕه‌و ناڕازی ده‌بن.
  وه‌ به‌ڕاستی ئه‌گه‌ر ئه‌وانه‌ ڕازی بوونایه‌ به‌وه‌ی خواو پێغه‌مبه‌ره‌که‌ی (صلی الله‌ علیه‌ وسلم) پێ ی دابوون وه‌ بیان وتایه‌ خوامان به‌سه‌ له‌ مه‌وپاش خوا پێمان ده‌به‌خشێ له‌ فه‌زڵ و میهره‌بانی خۆی هه‌روه‌ها پێغه‌مبه‌ره‌که‌شی (به‌شمان ده‌دا) به‌ڕاستی ئێمه‌ به‌سۆز و په‌رۆشین بۆ لای خوا.
  به‌ڕاستی خێره‌کان ته‌نها بۆ بێ نه‌وایان و هه‌ژاران و کرێکارانێك که‌ به‌سه‌ریه‌وه‌ن (کۆی ده‌که‌نه‌وه‌) وه‌ ئه‌وانه‌ی دڵیان دائه‌هێنرێ (بۆخۆش ویستنی ئیسلام) وه‌ بۆ ئازاد کردنی به‌نده‌و کۆیله‌کان و بۆ قه‌رزاران و له‌ ڕێ ی (به‌هێز کردنی ئایینی) خوادا و بۆ ڕێبواران ئه‌مه‌ پێویست کراوه‌ له‌ لایه‌ن خواوه‌ وه‌ خوا زانای کاردروسته‌.
  وه‌ له‌و ناپاکانه‌دا که‌سانێك هه‌یه‌ که‌ ئازاری پێغه‌مبه‌ر(صلی الله‌ علیه‌ وسلم) ده‌ده‌ن و ده‌ڵێن ئه‌و خۆش باوه‌ڕو گوێ گره‌ بۆ هه‌موو شت تۆش بڵێ گوێ گری چاکه‌یه‌(که‌ قازانجه‌) بۆتان باوه‌ڕی هه‌یه‌ به‌ خوا و باوه‌ڕی به‌ ئیمانداران هه‌یه‌ و میهره‌بانی یه‌ بۆ ئه‌وانه‌ی بڕوایان هێناوه‌ له‌ ئێوه‌ وه‌ ئه‌وانه‌ی که‌ ئازاری پێغه‌مبه‌ری خوا(صلی الله‌ علیه‌ وسلم) ده‌ده‌ن سزایه‌کی ئازارده‌ریان بۆ هه‌یه‌.
  ناپاکان به‌خوا سوێندتان بۆ ده‌خۆن بۆ ئه‌وه‌ی لێیان ڕازی بن وه‌ خواو پێغه‌مبه‌ره‌که‌ی شایسته‌ تره‌ به‌وه‌ی که‌ ڕازی بکه‌ن ئه‌گه‌ر ئه‌وانه‌ بڕوادارن.
  ئایا ئه‌وانه‌ نازانن بێگومان هه‌رکه‌س دژایه‌تی خواو پێغه‌مبه‌ره‌که‌ی بکات ئه‌وه‌ بێگومان (تۆڵه‌ی) ئه‌و که‌سه‌ ئاگری دۆزه‌خه‌ بۆ هه‌میشه‌یی تیایدا ده‌مێنێته‌وه‌ ئه‌وه‌یه‌ ڕیسوایی و زه‌بوونی زۆر گه‌وره‌.
  دوو ڕووه‌کان مه‌ترسی ده‌که‌ن له‌وه‌ی که‌ سوره‌تێك ده‌رباره‌یان بنێررێته‌ خواره‌وه‌ که‌ هه‌واڵیان پێ بدا به‌وه‌ی که‌ له‌ دڵیان دایه‌ (ئه‌ی موحه‌ممه‌د(صلی الله‌ علیه‌ وسلم)) بڵێ: گاڵته‌ و لاقرتی بکه‌ن به‌ڕاستی خوا ده‌رخه‌رو ئاشکراکاری ئه‌وه‌یه‌ که‌ مه‌ترسی لێ ده‌که‌ن.
  سوێند بێ ئه‌گه‌ر پرسیاریان لێ بکه‌یت به‌ڕاستی ده‌ڵێن دڵنیابن ئێمه‌ هه‌ر ده‌مه‌ته‌قێ و گاڵته‌ ده‌که‌ین تۆش بڵێ: ئایا به‌خواو به‌ڵگه‌کانی و پێغه‌مبه‌ره‌که‌ی ئێوه‌ گاڵته‌و لاقرتیتان ده‌کرد ؟.
  به‌هانه‌ مه‌هێننه‌وه‌ به‌ڕاستی ئێوه‌ بێ بڕوا بوونه‌وه‌ پاش بڕوا هێنانتان ئه‌گه‌ر ببورین و چاوپۆشی بکه‌ین له‌ کۆمه‌ڵ و تاقمێکتان (به‌هۆی گه‌ڕانه‌وه‌تانه‌وه‌) سزای کۆمه‌ڵ و تاقمێکی تر ده‌ده‌ین له‌ به‌رئه‌وه‌ی بێگومان ئه‌وانه‌ تاوانبار بوون.
  پیاوانی دوو ڕوو و ئافره‌تانی دوو ڕوو هه‌ندێکیان له‌ هه‌ندێکیانن فه‌رمان ده‌که‌ن به‌ خراپه‌ و جڵه‌وگیر ده‌که‌ن له‌ چاکه‌ و ده‌ستیان ده‌قوچێنن خوایان له‌ بیر چۆته‌وه‌ بۆیه‌ خواش له‌ بیری کردوون و وازی لێ هێناون به‌ڕاستی دووڕووه‌کان هه‌ر ئه‌وانن ده‌رچوو له‌ سنوور.
  خوا به‌ڵێنی داوه‌ به‌ پیاوو ئافره‌ته‌ دووڕووه‌کان و به ‌بێ باوه‌ڕانیش به‌ ئاگری دۆزه‌خ ده‌مێننه‌وه‌ تیایدا به‌ هه‌میشه‌یی به‌ ئاگری دۆزه‌خیان به‌سه‌ و خوا نه‌فرینی لێ کردوون و سزای هه‌میشه‌ییان بۆ هه‌یه‌.
  ئێوه‌ ئه‌ی دووڕووه‌کان وه‌ك ئه‌وانه‌ن له‌پێش ئێوه‌دا بوون ئه‌وانه‌ زۆر به‌هێزتر بوون له‌ ئێوه‌ و ماڵ و سامان و منداڵیشیان زۆرتر بوو(له‌ ئێوه‌) ئینجا ئه‌وان شادمان بوون به‌شی خۆیان ڕایان بوارد وه‌ ئێوه‌ش ڕاتان بوارد و شادمان بوون به‌ به‌شه‌که‌ی خۆتان هه‌ر چۆنێ ئه‌وانه‌ی له‌پێش ئێوه‌ شادمان بوون به‌ به‌شی خۆیان وه‌ ئێوه‌ ڕۆچوون له‌ به‌تاڵدا به‌وێنه‌ی ڕۆچوونی ئه‌وان ئه‌وانه‌ کرده‌وه‌کانیان پوچه‌ڵ و بێ سوود بوو له‌ دنیاو ڕۆژی دواییشدا وه‌ هه‌ر ئه‌وانه‌ن زه‌ره‌رمه‌ند و ڕه‌نجه‌ڕۆن.
  ئایا نه‌هاتووه‌ بۆیان و پێ یان نه‌گه‌یشتووه‌ هه‌واڵی ئه‌وانه‌ی که‌ له‌ پێش ئه‌مانه‌وه‌ بوون گه‌لی نووح و عاد و سه‌موود (هۆزی صاڵح) وه‌  گه‌لی ئیبراهیم و خه‌ڵکی مه‌دیه‌ن و شاره‌کانی ژێرو زه‌به‌ر کراو(هۆزی لووط) پێغه‌مبه‌ره‌کانیان هاتن بۆ ناویان به‌به‌ڵگه‌ ڕوونه‌کانه‌وه‌ جا خوا سته‌می لێ نه‌کردن به‌ڵکو ئه‌وانه‌ خۆیان سته‌میان له‌ خۆیان کرد.
  پیاوان و ئافره‌تانی باوه‌ڕدار هه‌ندێکیان یارمه‌تی ده‌ر و خۆشه‌ویستی هه‌ندێکی تریانن فه‌رمان ده‌ده‌ن به‌ چاکه‌ و جڵه‌و گیری ده‌که‌ن له‌ خراپه‌ و به‌ڕێك و پێکی نوێژ  جێ به‌جێ ده‌که‌ن و زه‌کات(ی سامانیان) ده‌ده‌ن وه‌ گوێ ڕایه‌ڵی خواو پێغه‌مبه‌ره‌که‌ی ده‌که‌ن ئه‌وانه‌ له‌ داهاتوودا خوا ڕه‌حمیان پێ ده‌کات به‌ڕاستی خوا به‌ ده‌سه‌ڵاتی کاردروسته‌.
  خوا به‌ڵێنی داوه‌ به‌ پیاوان و ئافره‌تانی بڕوادار به‌ به‌هه‌شتانێك که‌ ڕووباره‌کان ده‌ڕۆن به‌ ژێریاندا تێیدا ده‌مێننه‌وه‌ به‌ هه‌میشه‌یی و (به‌ڵێنی پێ داوون) به‌چه‌ند کۆشکی چاك و ڕازاوه‌ له‌ به‌هه‌شتانی هه‌میشه‌یی دا و ڕه‌زامه‌ندیش له‌ لایه‌ن خواوه‌ که‌ گه‌وره‌تره‌(له‌ هه‌موو شتێك) هه‌ر ئه‌وه‌یه‌ سه‌رکه‌وتنی زۆر گه‌وره‌.
  ئه‌ی پێغه‌مبه‌ر(صلی الله‌ علیه‌ وسلم) جیهاد بکه‌ دژی بێ باوه‌ڕان و دووڕوان وه‌ توندوتیژ به‌ له‌ دژیان شوێنی حه‌وانه‌وه‌ی ئه‌وانه‌ دۆزه‌خه‌ که‌ دواڕۆژ و چاره‌ نوسێکی خراپه‌.
  دووڕووه‌کان سوێند ده‌خۆن به‌خوا (ئه‌و وتانه‌ی دراوه‌ته‌ پاڵیان) نه‌یان وتووه‌ سوێند به‌خوا بێگومان وته‌ی بێ باوه‌ڕییان وتووه‌ وه‌ بێ بڕوا بوونه‌ته‌وه‌ له‌پاش موسوڵمان بوونیان و نیازی شتێکیان بوو به‌ڵام بۆیان نه‌کرا(کوشتنی پێغه‌مبه‌ر(صلی الله‌ علیه‌ وسلم) کاتی گه‌ڕانه‌وه‌ی له‌ ته‌بووك) وه‌ هیچ ڕه‌خنه‌ و ڕقێکیان نه‌بوو ته‌نها ئه‌وه‌ نه‌بێ که‌ خواو پێغه‌مبه‌ره‌که‌ی(بڕوادارانیان) ده‌وڵه‌مه‌ند کردووه‌ له‌ به‌هره‌ی خۆی ئینجا ئه‌گه‌ر ئه‌وان بگه‌ڕێنه‌وه‌ و په‌شیمان ببنه‌وه‌ ئه‌وه‌ چاکتره‌ بۆیان وه‌ ئه‌گه‌ر ڕوو وه‌رگێڕن ئه‌وه‌ خوا سزایان ده‌دات به‌ سزایه‌کی سه‌خت له‌ دنیاو پاشه‌ڕۆژدا وه‌ له‌ زه‌وی دا نی یه‌ بۆ ئه‌وان هیچ دۆست و یارمه‌تی ده‌رێك.
  وه‌ له‌ ناپاکان که‌سانێك هه‌ن که‌ په‌یمانیان داوه‌ به‌خوا سوێند به‌خوا ئه‌گه‌ر خوا له‌ به‌هره‌ی خۆی پێمان ببه‌خشێ ئه‌وه‌ بێگومان خێر و چاکه‌ ده‌که‌ین وه‌ بێگومان له‌ چاکه‌کاران ده‌بین.
  که‌چی کاتێ خوا له‌ به‌هره‌ی خۆی پێ به‌خشین ڕژدی و چرووکیان تێدا کرد و پشتیان هه‌ڵکرد له‌ کاتێکدا ئه‌وانه‌ ڕوو وه‌رگێڕن.
  ئینجا خواش سه‌رئه‌نجامی ئه‌وانی گێڕا به‌ دوو ڕوویی له‌ دڵیاندا هه‌تا ئه‌و ڕۆژه‌ی به‌ دیداری(خوا) ده‌گه‌ن به‌هۆی نه‌بردنه‌ سه‌ری ئه‌و به‌ڵێنه‌ی که‌ دابوویان به‌ خوا و به‌هۆی ئه‌وه‌شه‌وه‌ درۆیان ده‌کرد.
  ئایا نه‌یان زانیوه‌ که‌ بێگومان خوا ئاگاداره‌ به‌ نهێنی و چپه‌یان به‌ڕاستی خوا ئه‌وپه‌ڕی ڕاده‌ ئاگاو زانایه‌ به‌ شاراوه‌ و په‌نهانه‌کان.
  ئه‌و که‌سانه‌ی که‌ تانه‌و ته‌شه‌ر ده‌ده‌ن له‌و باوه‌ڕدارانه‌ی جگه‌ له‌ زه‌کات ماڵ و سامانیان ده‌به‌خشن وه‌ (تانه‌ و ته‌شه‌ر ده‌ده‌ن) له‌وانه‌ی که‌ ته‌نها که‌مێکیان هه‌یه‌ به‌زه‌حمه‌ت په‌یدایان کردووه‌ ئه‌وسا هه‌ر گاڵته‌شیان پێ ده‌که‌ن خوا گاڵته‌ به‌وان ده‌کات و سزای سه‌خت بۆ ئه‌وانه‌.
  ئه‌ی موحه‌ممه‌د(صلی الله‌ علیه‌ وسلم) داوای لێبوردنیان بۆ بکه‌یت یان داوای لێبوردنیان بۆ نه‌که‌یت(یه‌کسانه‌) ئه‌گه‌ر داوای لێبوردنیان بۆ بکه‌یت حه‌فتا جار ئه‌وه‌ خوا هه‌رگیز لێیان نابورێ ئه‌وه‌ش به‌هۆی ئه‌وه‌یه‌ بێگومان ئه‌وانه‌ بێ باوه‌ڕ بوون به‌ خواو پێغه‌مبه‌ره‌که‌ی وه‌ خوا ڕێنموونیی خه‌ڵکانی ده‌رچوو له‌ ئایین ناکات.
  به‌جێ هێڵراوان (له‌ مه‌دینه‌دا) دڵ خۆش بوون به‌ دانیشتن و به‌جێ مانیان له‌ پێغه‌مبه‌ری خوا(له‌ جه‌نگی ته‌بووك دا) وه‌ پێ یان ناخۆش بوو که‌ جیهاد بکه‌ن و تێبکۆشن به‌ ماڵ و گیانیان له‌ ڕێ ی خوادا (به‌ ئیماندارانیان) ده‌ووت له‌م (وه‌رزه‌) گه‌رمایه‌دا ده‌رمه‌چن بۆ جیهاد (ئه‌ی موحه‌ممه‌د(صلی الله‌ علیه‌ وسلم)) بڵێ: ئاگری دۆزه‌خ زۆر گه‌رمتره‌(له‌م گه‌رمایه‌) ئه‌گه‌ر ئه‌وانه‌ تێ بگه‌ن ژیربن.
  ده‌ی با که‌م پێ بکه‌نن و زۆر بگرین (ئه‌و سزایه‌) تۆڵه‌و پاداشتی ئه‌و کرده‌وانه‌یه‌ که‌ ده‌یان کرد.
  ئه‌وسا ئه‌گه‌ر خوا تۆی گێڕایه‌وه‌(ئه‌ی موحه‌ممه‌د(صلی الله‌ علیه‌ وسلم) له‌ ته‌بووك) بۆ لای کۆمه‌ڵێك له‌و به‌جێ ماوانه‌ و داوایان لێ کردیت بۆ ده‌رچوون (بۆ غه‌زایه‌کی تر) تۆش بڵێ: هه‌رگیز ئێوه‌ له‌گه‌ڵ مندا ده‌رناچن بۆ جیهاد و هه‌رگیز ئێوه‌ له‌گه‌ڵ مندا جه‌نگ ناکه‌ن له‌گه‌ڵ هیچ دوژمنێکدا چونکه‌ بێگومان ئێوه‌ ڕازی بوون به‌ دانیشتن له‌ یه‌که‌م جاردا که‌واته‌ هه‌ر دانیشن له‌گه‌ڵ به‌جێ ماواندا.
  وه‌ (ئه‌ی موحه‌ممه‌د(صلی الله‌ علیه‌ وسلم)) تۆ نوێژ مه‌که‌ له‌سه‌ر هیچ که‌س له‌وانه‌ که‌ مرد هه‌تا هه‌تایه ‌وه‌ ڕامه‌وه‌سته‌ له‌سه‌ر گۆڕه‌که‌ی بێگومان ئه‌وانه‌ بێ باوه‌ڕ بوون به‌ خواو پێغه‌مبه‌ره‌که‌ی و مردن له‌ کاتێکدا ئه‌وانه‌ به‌رده‌وام سنوور شکێن بوون.
  وه‌ (ئه‌ی موحه‌ممه‌د(صلی الله‌ علیه‌ وسلم)) با سه‌رت سوڕنه‌هێنێ ماڵ و منداڵی زۆریان به‌ڕاستی خوا ده‌یه‌وێت به‌وه‌ (ماڵ و منداڵ) سزایان بدات له‌ دنیادا وه‌ گیانیان ده‌ربچێ له‌ کاتێکدا ئه‌وانه‌ بێ باوه‌ڕن.
  و هه‌ر کاتێ سوره‌تێ بنێردرێته‌ خواره‌وه‌ به‌مه‌ی که‌ باوه‌ڕ به‌خوا بێنن و جیهاد و تێکۆشان بکه‌ن له‌گه‌ڵ نێردراوه‌که‌ی دا مۆڵه‌تت لێ وه‌رده‌گرن ئه‌وانه‌یان که‌ خاوه‌ن ده‌سه‌ڵات و سامانن و ده‌ڵێن لێمان گه‌ڕێ و وازمان لێ بێنه‌ با له‌گه‌ڵ دانیشتووه‌کاندا بین وه‌ك ئافره‌ت و منداڵ و په‌ککه‌وته‌.
  ڕازی بوون به‌وه‌ی که‌ له‌گه‌ڵ به‌جێ هێڵراوان (ئافره‌ت و منداڵ و په‌ککه‌وتان) دا بن وه‌ مۆر نراوه‌ به‌سه‌ر دڵیاندا بۆیه‌ ئه‌وان هیچ تێناگه‌ن و نازانن.
  به‌ڵام پێغه‌مبه‌ر(صلی الله‌ علیه‌ وسلم) و ئه‌وانه‌ی که‌ بڕوایان هێناوه‌ له‌ گه‌ڵیدا تێکۆشان به‌ ماڵ و گیانیان هه‌موو خێرو خۆشی هه‌ر بۆ ئه‌وانه‌ وه‌ هه‌ر ئه‌وانه‌ن سه‌رفرازن.
  خوا به‌هه‌شتانێکی بۆ ئاماده‌ کردوون که‌ ڕووباره‌کان دێن و ده‌چن به‌ ژێریاندا به‌ هه‌میشه‌یی تیا ده‌مێننه‌وه‌ ئه‌وه‌یه‌ سه‌رکه‌وتنی زۆر گه‌وره‌.
  بیانوگران له‌ عه‌ره‌به‌ ده‌شته‌کی یه‌کان هاتن (بۆ لای پێغه‌مبه‌ر(صلی الله‌ علیه‌ وسلم)) بۆ ئه‌وه‌ی ڕێگه‌یان پێ بدرێت (نه‌ڕۆن بۆ جیهاد) وه‌ دانیشتن ئه‌وانه‌ی که‌ درۆیان کرد له‌گه‌ڵ خواو پێغه‌مبه‌ره‌که‌ی بێگومان ئه‌وانه‌یان که‌ بێ بڕوا بوون له‌ داهاتودا دووچاریان ده‌بێ سزایه‌کی سه‌ختی ئازارده‌ر.
  گوناهێك له‌سه‌ر بێ هێزو په‌ککه‌وته‌و نه‌خۆشه‌کان نی یه‌ ئه‌وانه‌ش که‌ هیچیان نی یه‌ خه‌رجی بکه‌ن (بۆ پێویستی جیهاد) هیچ گوناهێکیان له‌سه‌ر نی یه‌ (که‌ نه‌ڕۆشتوون بۆ جیهاد) کاتێ که‌ دڵسۆزی و ڕاستی یان ببێ بۆ خواو نێرراوه‌که‌ی (خوا) هیچ ڕێگه‌یه‌ك نی یه‌ بۆ (تاوانبار کردنی) ئه‌و چاکه‌کارانه‌ وه‌ خوا لێخۆش بووی میهره‌بانه‌.
  وه‌ تاوان له‌سه‌ر ئه‌و که‌سانه‌ش نی یه‌ که‌ هاتنه‌ لات(ئه‌ی موحه‌ممه‌د(صلی الله‌ علیه‌ وسلم)) بۆ ئه‌وه‌ی ( وڵاخیان بۆ دابین که‌یت و) سواریان که‌یت وتت وڵاخم ده‌ست ناکه‌وێ سوارتان بکه‌م(بۆ جیهاد)  ئه‌وانیش گه‌ڕانه‌وه‌ له‌ کاتێکدا چاویان فرمێسکی ده‌ڕشت له‌ داخ و خه‌فه‌تدا که‌ هیچیان نه‌بوو خه‌رجی بکه‌ن بۆ پێداویستی جیهاد.
  ته‌نها ڕێگه‌ (بۆ تاوانبار کردن) له‌سه‌ر ئه‌وانه‌یه‌ داوای مۆڵه‌تت لێ ده‌که‌ن له‌ کاتێکدا ده‌وڵه‌مه‌ندیشن (و توانای ڕۆیشتن بۆ جیهادیان هه‌یه‌) ڕازی بوون به‌وه‌ی که‌ له‌گه‌ڵ به‌جێ ماوه‌کاندا بن (له‌ جیهاد وه‌ك ئافره‌ت و منداڵ و نه‌خۆش) وه‌ خوا مۆری ناوه‌ به‌سه‌ر دڵیاندا به‌هۆیه‌وه‌ هیچ نازانن.
  عوزرو به‌هانه‌تان بۆ ده‌هێننه‌وه‌ کاتێ (له‌جیهاد و غه‌زا) گه‌ڕانه‌وه‌ بۆ لایان بڵێ به‌هانه‌ و عوزر مه‌هێننه‌وه‌ ئێمه‌ هه‌رگیز باوه‌ڕتان پێ ناکه‌ین چونکه‌ به‌ڕاستی خوا ئاگاداری کردووین له ‌هه‌واڵه‌کانتان (که‌ئێوه‌ ناپاك و دووڕوون) وه‌ له‌ داهاتوودا خوا و پێغه‌مبه‌ره‌که‌ی کرده‌وه‌کانتان ده‌بینن پاشان (له‌ ڕۆژی دوایی دا) ده‌گه‌ڕێنرێنه‌وه‌ بۆ لای زانای هه‌موو نهێنی و ئاشکراکان (که‌ خوای گه‌وره‌یه‌) ئینجا هه‌واڵتان پێ ده‌دا به‌وه‌ی له‌دنیادا ده‌تان کرد.
  به‌زوویی سوێندتان بۆ ده‌خۆن به‌خوا کاتێ گه‌ڕانه‌وه‌ بۆلایان بۆ ئه‌وه‌ی چاوپۆشیان لێ بکه‌ن و سه‌رزه‌نشتیان نه‌که‌ن ئێوه‌ش ڕوویان لێوه‌رگێڕن به‌ڕاستی ئه‌و(دووڕوو) انه‌ پیسن وه‌ جێگایان دۆزه‌خه‌(له‌ڕۆژی دوایی دا) تۆڵه‌یان لێ ده‌سه‌نرێ به‌و تۆڵه‌یه‌ به‌هۆی ئه‌و تاوان و خراپه‌ی له‌دونیادا ده‌یان کرد.
  به‌درۆ سوێندتان بۆ ده‌خۆن بۆ ئه‌وه‌ی لێیان ڕازی بن جا ئه‌گه‌ر ئێوه‌ش لێیان ڕازی بن ئه‌وه‌ بێگومان خوا ڕازی نابێ له‌که‌سانی ده‌رچوو له‌سنوور واته‌ تاوانبار.
  عه‌ره‌به‌ ده‌شته‌کی یه‌کان بێ بڕوایی و دوو ڕوویی یان به‌هێزتره‌ و شایسته‌ترن که‌ نه‌زانن ئه‌و سنوورانه‌ی خوا ناردوویه‌تیه‌ خواره‌وه‌ بۆ سه‌ر پێغه‌مبه‌ره‌که‌ی(صلی الله‌ علیه‌ وسلم) وه‌ خوا زانای کار دروسته‌.
  وه‌ له‌و عه‌ره‌به‌ ده‌شته‌کییانه‌دا هه‌ندێك هه‌یه‌ ئه‌وه‌ی لێ ی وه‌رده‌گیرێ و ده‌ی به‌خشێ به‌سه‌رانه‌ی داده‌نێ وه‌ چاوه‌ڕوانی ده‌که‌ن به‌سه‌ر هاتی خراپتان به‌سه‌ردا بێت به‌ڵاو به‌سه‌رهاتی خراپ به‌سه‌ر خۆیاندا بێت خواش بیسه‌ری زانایه‌.
  وه‌ له‌و عه‌ره‌به‌ ده‌شته‌کییانه‌دا هه‌ندێك هه‌یه‌ که‌ باوه‌ڕیان به‌خواو به‌ڕۆژی دوایی هه‌یه‌ وه‌ وای داده‌نێت ئه‌وه‌ی ده‌ی به‌خشێ هۆی نزیك بوونه‌وه‌یه‌ له‌خوا وه‌ دوعا کردنی پێغه‌مبه‌ر (صلی الله‌ علیه‌ وسلم ) بێدار بن بێگومان ئه‌وه‌ هۆی نزیك بوونه‌وه‌یانه‌ له‌خوا له‌ئاینده‌دا خوا ده‌یانخاته‌ ناو میهره‌بانی و ڕه‌حمه‌تی خۆیه‌وه‌ بێگومان خوا لێبورده‌ی میهره‌بانه‌.
  وه‌ پێشکه‌وتووه‌ یه‌که‌مه‌کان له‌ کۆچه‌ران و یاریده‌ده‌ران ئه‌وانه‌ش زۆر به‌چاکی په‌یڕه‌وی ئه‌وانیان کردووه‌ و شوێنیان که‌وتوون خوا لێیان ڕازییه‌ ئه‌وانیش له‌خوا ڕازین وه‌ (خوا) به‌هه‌شتانێکی بۆ ئاماده‌ کردوون ڕووباره‌کان دێن و ده‌چن به‌ژێریاندا تێیدا ده‌مێننه‌وه‌ بێ بڕانه‌وه‌ ئه‌وه‌یه‌ گه‌یشتن به‌ ئامانجی گه‌وره‌.
  و له‌و عه‌ره‌به‌ ده‌شته‌کی یانه‌ی که‌ له‌ ده‌ورو به‌رتان دان ناپاکانێك هه‌ن هه‌ندێك له‌خه‌ڵکی مه‌دینه‌ش له‌سه‌ر ناپاکی ڕاهاتوون و خۆیان بۆ ته‌رخان کردووه‌ تۆ (ئه‌ی موحه‌مه‌د(صلی الله‌ علیه‌ وسلم)) نایانناسی ئێمه‌ چاك ده‌یانناسین له‌ ئاینده‌دا دووجار سزایان ده‌ده‌ین دواتریش ده‌گه‌ڕێنرێنه‌وه‌ بۆ ناو سزایه‌کی گه‌وره‌ واته‌ دۆزه‌خ.
  وه‌ که‌سانێکی تر هه‌ن دانیان ناوه‌ به‌ گوناهه‌کانیاندا کرده‌وه‌ی چاکیان تێکه‌ڵ کردووه‌ له‌گه‌ڵ کرده‌وه‌ی تری خراپدا ئومێد وایه‌ خوا تۆبه‌یان لێ وه‌رگرێ به‌ڕاستی خوا لێبورده‌ی میهره‌بانه‌.
  وه‌ربگره‌ له‌ماڵ و دارایی یان سه‌ده‌قه‌یه‌ك به‌هۆیه‌وه‌ پاکیان ده‌که‌یته‌وه‌ (له‌ گوناه ) و (دڵیان) پوخت و خاوێن ده‌که‌یت به‌و ماڵ به‌خشینه‌ و دوعاو نزای خێریان بۆ بکه‌ به‌ڕاستی دوعای تۆ ئارامی و دڵ خۆشیه‌ بۆ ئه‌وان وه‌ خوا بیسه‌ری زانایه‌.
  ئایا نه‌یان زانیوه‌ که‌ بێگومان هه‌ر خوا ته‌وبه‌ و په‌شیمانی له‌ به‌نده‌کانی وه‌رده‌گرێ وه‌ هه‌ر ئه‌و ماڵ به‌خشینه‌کان وه‌رده‌گرێ وه‌ به‌ڕاستی هه‌ر خوایه‌ وه‌رگری ته‌وبه‌یه‌ و میهره‌بانه‌.
  ئه‌ی موحه‌مه‌د(صلی الله‌ علیه‌ وسلم) به‌وانه‌ بڵێ کرده‌وه‌ بکه‌ن جا بێگومان خوا و فورستاده‌که‌ی و بڕواداران کرده‌وه‌کانتان ده‌بینن له‌پاشان ده‌گه‌ڕێنرێنه‌وه‌ بۆ لای (خوای) زانای هه‌موو نهێنی و ئاشکراکان ئینجا هه‌واڵتان ده‌داتێ به‌هه‌رچی که‌ ئێوه‌ له‌ جیهاندا ده‌تان کرد.
  له‌به‌جێ ماوه‌کان دا که‌سانێکی تر هه‌بوون که ‌دواخران بۆ فه‌رمان و بڕیاری خوا یان سزایان ده‌دات یان په‌شیمانیان لێ وه‌رده‌گرێ وه‌ خوا زانای کار دروسته‌.
  وه‌ ( له‌ناپاکان) ئه‌وانه‌ی مزگه‌وتێکیان دروست کرد بۆ زیان گه‌یاندن(به‌ موسڵمانان) و خوانه‌ناسی و جیاوازی خستنه‌ نێوان ئیمانداران و بۆ چاوه‌ڕوانی کردنی که‌سانێ که‌ دژایه‌تی خوا و پێغه‌مبه‌ره‌که‌یان کردوه‌ له‌وه‌و پێش بێگومان سوێند ده‌خۆن (ده‌ڵێن) ته‌نها چاکه‌مان ویستووه‌ به‌ڵام خوا شایه‌تی ده‌دات که‌به‌ڕاستی ئه‌وانه‌ درۆزنن.
  هه‌رگیز نوێژی تێدا نه‌که‌ی (ئه‌ی موحه‌مه‌د (صلی الله‌ علیه‌ وسلم) ) بێگومان مزگه‌وتێ که‌ له‌سه‌ر بناغه‌ی ته‌قواو له‌ خوا ترسان دامه‌زرابێ له‌یه‌که‌م ڕۆژه‌وه‌ شایسته‌ تره‌ که‌ نوێژی تێدا بکه‌یت پیاوانێکی تێدایه‌ پێیان خۆشه‌ که‌ خۆیان خاوێن و پاك بکه‌نه‌وه‌ خوایش زۆر پاك و خاوێنانی خۆش ده‌وێ.
  جا ئایا که‌سێ بناغه‌ی مزگه‌وته‌که‌ی دامه‌زراندبێت له‌سه‌ر خواناسی و به‌ده‌ستی هێنانی ڕه‌زامه‌ندی خوا چاکتره‌ یان که‌سێ بناغه‌ی مزگه‌وته‌که‌ی دامه‌زراندبێت له‌سه‌ر لێواری که‌نده‌ڵانێکی فشه‌ڵ و ڕووخه‌ك جا به‌خۆیه‌وه‌ بڕوخێته‌ ناو ئاگری دۆزه‌خه‌وه‌ وه‌ خوا ڕێنوونیی که‌سانی سته‌مکار ناکات.
  به‌رده‌وام ئه‌و دروست کراوه‌یان که‌ دروستیان کرد هۆی بێ ئارامی و گومانه‌ له‌ دڵیاندا مه‌گه‌ر دڵیان پارچه‌ پارچه‌ بکرێ (بمرن) وه‌ خوا زانای کاردروسته‌.
  به‌ڕاستی خوا کڕیویه‌تی له‌ باوه‌ڕداران گیان و ماڵیان به‌وه‌ی که‌ به‌هه‌شتیان ده‌داتێ (ئه‌و بڕوادارانه‌) جه‌نگ ده‌که‌ن له‌ ڕێ ی خوادا ئینجا (بێ باوه‌ڕان) ده‌کوژن و (خۆشیان) ده‌کوژرێن (شه‌هید ده‌بن) ئه‌مه‌ به‌ڵێنێکی ڕاسته‌ (و خوا بڕیاری داوه‌) له‌ سه‌رخۆی له‌ ته‌ورات و ئینجیل و قورئاندا جا کێ به‌ به‌ڵێن و په‌یمانی خۆی وه‌فادارتره‌ له‌ خوا؟ که‌واته‌ مژده‌ به‌خشن و شادمان بن به‌و فرۆشتنه‌تان که‌ مامه‌ڵه‌تان پێ کرد (به‌ڕاستی) هه‌ر ئه‌وه‌یه‌ گه‌یشتن به‌ ئامانجی زۆر گه‌وره‌.
  موجاهیدان ئه‌مانه‌ سیفه‌تیانه‌ تۆبه‌کارن خوا په‌رستن سوپاسگوزارن گه‌شتیارن و کۆچه‌رن کڕنوش و سوژده‌ به‌رن (نوێژ خوێنن) فه‌رمان ده‌رن به‌چاکه‌ و به‌رگری که‌رن له‌ خراپه‌ پارێزه‌ران بۆ سنووره‌کانی خودا جا (ئه‌ی موحه‌ممه‌د(صلی الله‌ علیه‌ وسلم)) موژده‌ بده‌ به‌و باوه‌ڕدارانه‌ی (ئه‌و سیفاتانه‌یان) تیایه‌.
  ڕه‌واو شایسته‌ نی یه‌ بۆ پێغه‌مبه‌ر و باوه‌ڕداران که‌ داوای لێبوردن بکه‌ن بۆ هاوبه‌ش په‌یداکه‌ران با خزمی نزیکیشیان بن له‌ پاش ئه‌وه‌ی که‌ بۆیان ده‌رکه‌وتووه‌ که‌ بێگومان ئه‌و (هاوبه‌ش دانه‌رانه‌) هاوه‌ڵ و پێڕی دۆزه‌خن.
  وه‌ داوای لێ خۆش بوونی ئیبراهیم بۆ باوکی ته‌نها له‌ به‌ر واده‌و به‌ڵێنێك بوو که‌ به‌ باوکی دابوو(که‌ داوای لێبوردنی بۆ بکات) جا کاتێ بۆی ڕوون بوویه‌وه که‌ بێگومان باوکی دوژمنی خوایه‌ خۆی لێ به‌ری کرد به‌ڕاستی ئیبراهیم زۆر له‌ خوا ترس و له‌سه‌ر خۆبوو.‌
  وه‌ باوی خوا وانه‌بوو هیچ کۆمه‌ڵێ گومڕا بکات دوای ئه‌وه‌ی ڕێنموونیی کردوون هه‌تا بۆیان ڕوون نه‌کاته‌وه‌ ئه‌وه‌ی پێویسته‌ خۆیانی لێ بپارێزن بێگومان خوا زانا و ئاگاداره‌ به‌ هه‌موو شتێك.
  بێگومان هه‌ر بۆ خوایه‌ پادشایه‌تی هه‌موو ئاسمانه‌کان و زه‌وی (خوا) ده‌ژێنێ و ده‌مرێنێ وه‌ بێجگه‌ له‌خوا بۆ ئێوه‌ نیه‌ هیچ دۆست و فریادڕه‌س و یارمه‌تی ده‌رێك.
  بێگومان خوا ته‌وبه‌ی وه‌رگرت له‌ پێغه‌مبه‌ر(صلی الله‌ علیه‌ وسلم) و ئه‌و کۆچه‌ر و یاریده‌ ده‌رانه‌ی که‌ شوێنی (پێغه‌مبه‌ر(صلی الله‌ علیه‌ وسلم)) که‌وتن له‌ کاتی سه‌ختی و ناڕه‌حه‌تیدا پاش ئه‌وه‌ی نزیك بوو دڵی کۆمه‌ڵێکیان له‌ هه‌ق لابدات پاشان خوا ته‌وبه‌ی لێ وه‌رگرتن به‌ڕاستی خوا له‌ گه‌ڵیان دڵسۆز و میهره‌بانه‌.
  هه‌روه‌ها (خوا ته‌وبه‌ی وه‌رگرت) له‌و سێ که‌سه‌ش که‌ دواخران (خوا ده‌رباره‌یان بڕیاری نه‌دابوو) هه‌تا ئه‌و کاته‌ی لێیان ته‌سك بوویه‌وه‌ زه‌وی به‌و فراوانیه‌ی که‌ هه‌یه‌تی و بێزاربوون له‌ گیانی خۆشیان و زانیان هیچ په‌ناگه‌یه‌ك نی یه‌ له‌ (سزای) خوا مه‌گه‌ر په‌نایی خۆی پاشان په‌شیمانی لێ وه‌رگرتن (به‌ دابه‌زاندنی چه‌ند ئایه‌تێك) بۆ ئه‌وه‌ی تۆبه‌ بکه‌ن به‌ڕاستی خوا هه‌میشه‌ تۆبه‌ وه‌رگری میهره‌بانه‌.
  ئه‌ی ئه‌وانه‌ی بڕواتان هێناوه‌ خۆتان بپارێزن له‌ (تۆڵه‌ی) خوا وه‌ له‌گه‌ڵ ڕاست گۆیاندا بن و له‌ڕیزی ئه‌واندا بن.
  نه‌ده‌بوو خه‌ڵکی مه‌دینه‌ و ئه‌و عه‌ره‌به‌ ده‌شته‌کی یه‌کان به‌ ده‌وور و به‌ریاندا له‌ پێغه‌مبه‌ری خوا(صلی الله‌ علیه‌ وسلم) به‌جێ بمێنن و دوابکه‌ون و گیانی خۆیان له‌ گیانی پێغه‌مبه‌ر(صلی الله‌ علیه‌ وسلم) خۆشتر بوێ ئه‌وه‌ له‌به‌ر ئه‌وه‌یه‌ که‌ بێگومان ئه‌وان دووچاریان نابێ هیچ تینوویه‌تی و ماندوو بوون و برسێتی یه‌ك له‌ڕێ ی خوادا هه‌روه‌ها پێ ناخه‌نه‌ هیچ شوێنێك (له‌ خاکی کافران) که‌ ڕقی کفرانی پێ هه‌ڵسێ و توڕه‌یان کات وه‌ هیچ زیانێك له‌ دوژمن ناده‌ن (دیل کردن و کوشتنیان یا گرتنی ماڵ و سامانیان) ئیلا به‌م کرده‌وانه‌ بۆیان ده‌نوسرێ کرده‌وه‌یه‌کی چاك بێگومان خوای گه‌وره‌ پاداشتی چاکه‌ کاران ون ناکات.
  وه‌ هیچ شتێ (له‌ ڕێگه‌ی خودا) نابه‌خشن بچووك بێت یان گه‌وره‌ (که‌م بێت یان زۆر) و هیچ دۆڵ و شیوێك نابڕن ئیلا بۆیان ده‌نووسرێت بۆ ئه‌وه‌ی خوا پاداشتیان بداته‌وه‌ به‌ چاکترین پاداشتی ئه‌وه‌ی که‌ ده‌یان کرد.
  وه‌ نه‌ده‌بوو باوه‌ڕداران تێکڕا هه‌موو ده‌رچن و بڕۆن (بۆ جیهاد) ده‌ی با بڕۆن له‌ هه‌موو کۆمه‌ڵێکیان چه‌ند که‌سێك بۆ ئه‌وه‌ی له‌ ئاینه‌که‌یان تێ بگه‌ن و شاره‌زابن بۆ ئه‌وه‌ی هۆزه‌که‌یان (شاره‌زا بکه‌ن و) بترسێنن کاتێ گه‌ڕانه‌وه‌ (له‌ جیهاد) بۆ لایان بۆ ئه‌وه‌ی ئه‌وان (شاره‌زا ببن) بێدار ببنه‌وه‌.
  ئه‌ی ئه‌وانه‌ی که‌ ئیمانتان هێناوه‌ بجه‌نگن له‌ دژی ئه‌وانه‌ی که‌ نزیکن لێتانه‌وه‌ له‌ بێ بڕوایان و با بێ باوه‌ڕان له‌ ئێوه‌دا توند تیژی ببینن و بزانن بێگومان خوا له‌گه‌ڵ پارێزکاران دایه‌.
  وه‌ کاتێ که‌ بنێردرێته‌وه‌ خواره‌وه‌ سوره‌تێك (له‌ قورئان) (دوو ڕووه‌کان) هی وایان هه‌یه‌ ده‌ڵێ کام له‌ ئێوه‌ زیادی کرد به‌م (سوره‌ته‌) باوه‌ڕی، جا ئه‌وانه‌ی که‌ باوه‌ڕیان هێناوه‌ ئه‌مه‌ ئیمانیان زیاد ده‌کات (و به‌هێزتر ده‌بێ) وه‌ ئه‌وان مژده‌ به‌خشن و خۆش حاڵن.
  به‌ڵام ئه‌وانه‌ی له‌ نێو دڵیاندا نه‌خۆشی (ناپاکی) هه‌یه‌ ئه‌وه‌ سوره‌ته‌که‌ بۆیان زیاد ده‌کات سه‌ره‌ڕای پیسی و ناپاکی خۆیان پیسی و ناپاکی تر ئه‌و (ناپاکانه‌) ده‌مرن له‌ کاتێکدا که‌ بێ بڕوان.
  ئایا ئه‌وانه‌ نازانن و نابینن بێگومان ئه‌وان تاقی ده‌کرێنه‌وه‌ له‌ هه‌موو ساڵێکدا جارێ یان دووجار پاشان ئه‌وان ناگه‌ڕێنه‌وه‌ و تۆبه‌ ناکه‌ن و په‌ند وه‌رناگرن.
  وه‌ کاتێك سوره‌تێك بنێردرێته‌ خواره‌وه‌ (ئه‌و دوو ڕووانه‌) ده‌ڕوانن بۆ یه‌کتری (ده‌ڵێن) ئایا هیچ که‌س ده‌تان بینێ ؟ پاشان (به‌ دزییه‌وه‌) ده‌گه‌ڕێنه‌وه‌ خوا دڵیانی وه‌رگێڕا (له‌ بڕواهێنان) چونکه‌ به‌ڕاستی ئه‌وانه‌ کۆمه‌ڵێکن هیچ تێ ناگه‌ن.
  سوێند به‌خوا به‌ڕاستی بۆتان هاتووه‌ پێغه‌مبه‌رێك له‌ خۆتان قورس و گرانه‌ به‌لایه‌وه‌ ناڕه‌حه‌تی و ناخۆشی ئێوه‌ زۆر سووره‌ له‌سه‌ر (باوه‌ڕ هێنان) تان بۆ بڕواداران دڵسۆز و میهره‌بانه‌.
  جا ئه‌گه‌ر ڕوویان وه‌رگێڕاو گوێیان پێ نه‌دایت ئه‌وسا بڵێ من ته‌نها خوام به‌سه‌ که‌ هیچ په‌رستراوێك نی یه‌ بێجگه‌ له‌ ئه‌و ته‌نها پشت به‌و ده‌به‌ستم ئه‌ویش په‌روه‌ردگاری عه‌رشی گه‌وره‌یه‌.
  به‌ (ئه‌لیف، لام، ڕاء) ده‌خوێنرێته‌وه‌ ئه‌مه‌ ئایه‌ته‌کانی قورئانی نه‌گۆڕاوی پڕ حیکمه‌ته‌.
  ئایا به‌لای خه‌ڵکه‌وه‌ سه‌یره‌ که‌ئێمه‌ نیگامان کردوه‌ بۆ پیاوێك له‌خۆیان (پێیان وتووه‌) که‌ ئاده‌می بترسێنه‌ وه‌ موژده‌ بده‌ به‌وانه‌ی باوه‌ڕیان هێناوه‌ که‌ بێگومان بۆیان هه‌یه‌ پله‌و پایه‌ی به‌رز لای په‌روه‌ردگاریان به‌ڵام بێ باوه‌ڕان وتیان بێگومان ئه‌م (پیاوه‌) جادووبازێکی ئاشکرایه‌.
  به‌ڕاستی په‌روه‌ردگاری ئێوه‌ ئه‌و زاته‌یه‌ که‌ هه‌موو ئاسمانه‌کان و زه‌وی دروست کردووه‌ له‌شه‌ش ڕۆژدا پاشان چوویه‌ سه‌ر عه‌رش (باوه‌ڕمان پێیه‌تی به‌ڵام چۆنیه‌تێکه‌ی نازانین) خوا هه‌موو کاروباره‌کان هه‌ڵده‌سوڕێنێ هیچ تکاکارێك نی یه‌ (بۆکه‌س) مه‌گه‌ر له‌پاش ڕێگه‌دانی ئه‌و(خوا) ئه‌و زاته‌‌ په‌روه‌ردگاری ئێوه‌یه‌ که‌واته‌ هه‌ر ئه‌و بپه‌رستن ده‌ی ئایا ئێوه‌ بیر ناکه‌نه‌وه‌.
  گه‌ڕانه‌وه‌ی هه‌مووتان هه‌ر بۆ لای ئه‌وه‌ به‌ڵێنی خوا حه‌ق و ڕاسته‌ بێگومان خوا له‌ سه‌ره‌تاوه‌ دروست کراوان دروست ده‌کات دوای (مردنیان) دووباره‌ دروستیان ده‌کاته‌وه‌ بۆ ئه‌وه‌ی پاداشتی ئه‌وانه‌ بداته‌وه‌ که‌ بڕوایان هێناوه‌ و کرده‌وه‌ی چاکیان کردووه‌ به ‌دادگه‌رانه‌ وه‌ ئه‌وانه‌ی باوه‌ڕیان نه‌هێناوه‌ تایبه‌ت به‌وانه‌ خواردنه‌وه‌ی کوڵاوکوڵی زۆر گه‌رم وه‌ سزای سه‌ختی ئازارده‌ر له‌به‌ر ئه‌وه‌ی له ‌دنیادا بێ باوه‌ڕ بوون.
  خوا زاتێکه‌ که‌ خۆری گێڕاوه‌ به‌ تیشك مانگیشی گێڕاوه‌ به‌ ڕووناکی بۆ (گه‌ڕانی) مانگ چه‌ند قۆناغێکی دیاری کردووه‌ بۆ ئه‌وه‌ی ژماره‌ی ساڵه‌کان و حیسابی (مانگ و ڕۆژی) پێ بزانن خوا ئه‌وانه‌ی دروست نه‌کردووه‌ به‌ حه‌ق و ڕاستی نه‌بێ ئایه‌ته‌کان شی ده‌کاته‌وه‌ بۆ کۆمه‌ڵێك که‌ زانان و تێده‌گه‌ن.
  بێگومان له‌ جیاوازی شه‌و و ڕۆژدا و هه‌رچی خوا دروستی کردووه‌ له‌ ئاسمانه‌کان و زه‌وی دا چه‌ند نیشانه‌و به‌ڵگه‌ هه‌یه‌ بۆ ئه‌وانه‌ی که‌ خۆیان ده‌پارێزن و له‌ خوا ده‌ترسن.
  به‌ڕاستی ئه‌وانه‌ی به‌هیوای دیداری ئێمه‌ نین (له‌ دواڕۆژدا) و ڕازی بوون به‌ ژیانی دنیا و دڵنیا بوون پێ ی وه‌ ئه‌وانه‌ی بێ ئاگان له‌ ئایه‌ته‌کانی ئێمه‌.
  ئه‌وانه‌ جێگایان دۆزه‌خه‌ له‌به‌ر ئه‌و کرده‌وانه‌ی که‌ (له‌ دنیادا) ده‌یان کرد.
  به‌ڕاستی ئه‌وانه‌ی بڕوایان هێناوه‌ و کرده‌وه‌ چاکه‌کانیان کردووه‌ په‌روه‌ردگاریان ڕێنموونیان ده‌کات به‌هۆی باوه‌ڕه‌که‌یانه‌وه‌ ڕووباره‌کان دێن و ده‌چن به‌ژێریان دا له‌ باخ و به‌هه‌شتانی پڕ ناز و نیعمه‌ت دا.
  دوعایان تێیدا (ئه‌وه‌یه‌ که‌ ده‌ڵێن) پاك و بێگه‌ردی بۆ تۆ ئه‌ی په‌روه‌ردگارمان سڵاو کردن لێیان له‌و (به‌هه‌شته‌) دا به‌ وشه‌ی( سه‌لام) ه‌، وه‌ دواهه‌مین دوعایان (ئه‌وه‌یه‌ که‌ ده‌ڵێن) بێگومان سوپاس و ستایش هه‌ر بۆ خوایه‌ که‌ په‌روه‌ردگاری هه‌موو جیهانه‌.
  وه‌ ئه‌گه‌ر خوا په‌له‌ی بکردایه‌ (له‌ قوبوڵ کردنی دوعای) شه‌ڕو خراپه‌دا بۆ خه‌ڵکی وه‌ك په‌له‌ کردنی (له‌ قوبوڵ کردنی دوعای) خێر و خۆشی ئه‌وه‌ ماوه‌که‌یان دوایی پێ ده‌هێنرا بۆیه‌ مۆڵه‌تی ئه‌وانه‌ ده‌ده‌ین به‌هیوای دیداری ئێمه‌ نین (له‌ ڕۆژی دوایی دا) له‌ نێو گومڕایی و سه‌رکه‌شیی خۆیان دا بسوڕێنه‌وه‌.
  وه‌ کاتێ ئاده‌می زیانێکی لێ بکه‌وێت به‌ ڕاکشان یان به‌ دانیشتن یان به‌ پێوه‌ لێمان ده‌پاڕێته‌وه‌ ئینجا کاتێ لامان برد زیانه‌که‌ی و نه‌مان هێشت ده‌ڕوات (ده‌چێته‌ سه‌ر حاڵی پێشووی) وه‌ك هاوارو دوعای نه‌کردبێ لێمان بۆ لابردنی زیانێ که‌ دووچاری بووه‌ به‌و جۆره‌‌ ‌ڕازێنراوه‌ته‌وه‌ بۆ زیاده‌ ڕه‌وان ئه‌و کرده‌وانه‌ی که‌ ده‌یان کرد.
  سوێند به‌خوا به‌ڕاستی له‌ ناومان برد چه‌ند گه‌ل و نه‌ته‌وه‌ له‌پێش ئێوه‌دا کاتێ ناهه‌قییان کرد له‌ کاتێکدا که‌ پێغه‌مبه‌رانیان به‌ به‌ڵگه‌ی ڕوونه‌وه‌ بۆ هات هه‌ر باوه‌ڕیان نه‌هێنا ئا به‌و جۆره‌ تۆڵه‌ له‌ کۆمه‌ڵی تاوانباران ده‌ستێنین.
  له‌پاشان ئێوه‌مان کرد به‌ جێگرو جێ نشین له‌ زه‌وی دا له‌پاش ئه‌وان بۆ ئه‌وه‌ی سه‌رنج بده‌ین ئێوه‌ چۆن ڕه‌فتار و کرده‌وه‌ ده‌که‌ن.
  وه‌ کاتێ بخوێنرێته‌وه‌ به‌سه‌ریاندا ئایه‌ته‌ ڕوونه‌کانی ئێمه‌ ئه‌وانه‌ی به‌ته‌مای دیداری ئێمه‌ نین (له‌ دواڕۆژدا) ده‌ڵێن قورئانێکی تر جگه‌ له‌م قورئانه‌ بێنه‌ یان بیگۆڕه‌ (ئه‌ی موحه‌ممه‌د(صلی الله‌ علیه‌ وسلم)) پێیان بڵێ بۆ من نی یه‌ که‌ له‌ لایه‌ن خۆمه‌وه‌ بیگۆڕم من شوێن هیچ شتێ ناکه‌وم جگه‌ له‌وه‌ی سرووش ده‌کرێت بۆم به‌ڕاستی من ده‌ترسم ئه‌گه‌ر سه‌رپێچی په‌روه‌ردگارم بکه‌م له‌ سزای ڕۆژێکی گه‌وره‌ که‌ ڕۆژی دوایی یه‌.
  پێیان بڵێ ئه‌گه‌ر خوا بیویستایه‌ ئه‌م قورئانه‌م نه‌ده‌خوێنده‌وه‌ بۆتان وه‌ له‌و (قورئان) ئاگادارم نه‌ده‌کردن چونکه‌ بێگومان من مامه‌وه‌ له‌ ناوتاندا ماوه‌ی ته‌مه‌نێکی درێژ پێش هاتنی ئه‌م قورئانه‌ ده‌ی ئایا ئێوه‌ بۆ ژیر نابن بیرناکه‌نه‌وه‌؟.
  جا کێ سته‌مکارتره‌ له‌و که‌سه‌ی درۆ به‌ده‌م خواوه‌ هه‌ڵبه‌ستێ یا ئایه‌ته‌کانی قورئان به‌ درۆ دابنێ به‌ڕاستی تاوان باران ڕزگار نابن.
  ئه‌وانه‌ بێجگه‌ له‌خوا شتانێك ده‌په‌رستن که‌ نه‌ زیانیان پێ ده‌گه‌یه‌نن نه‌ سوود و قازانج وه‌ ده‌ڵێن ئه‌و بتانه‌ تکا کارمانن لای خوا (ئه‌ی موحه‌ممه‌د(صلی الله‌ حلیه‌ وسلم) به‌وانه‌) بڵێ ئایا ئێوه‌ هه‌واڵ ده‌ده‌ن به‌خوا به‌ شتێك که‌ بێ ئاگایه‌ لێ ی له‌ ئاسمانه‌کان و زه‌وی دا خوا پاك و بێگه‌رد و بڵنده‌ له‌وه‌ی که‌ ده‌یکه‌نه‌ هاوبه‌شی.
  خه‌ڵکی له‌ ڕابوردودا هه‌ریه‌ك  ئوممه‌ت بوون (بڕوا دار بوون به‌خوا) ئینجا جیاواز بوون وه‌ ئه‌گه‌ر بڕیارێ پێشتر نه‌درایه‌ له‌ لایه‌ن  په‌روه‌ردگارته‌وه‌ ئه‌وا بڕیار ده‌درا له‌ نێوانیاندا له‌وه‌ی که‌ تێیدا جیاواز بون.
  وه‌ ئه‌وانه‌ ده‌ڵێن با بهێنرایه‌ته‌ خواره‌وه‌ بۆی به‌ڵگه‌و نیشانه‌یه‌ك له‌ لایه‌ن په‌روه‌ردگاریه‌وه‌ تۆش بڵێ بێگومان (زانینی) نهێنی و په‌نهانی تایبه‌ت به‌ خوایه‌ که‌واته‌ چاوه‌ڕوانی بکه‌ن به‌ڕاستی منیش له‌گه‌ڵ ئێوه‌دا یه‌کێکم له‌ چاوه‌ڕوانان.
  وه‌ کاتێ ئێمه‌ ده‌چێژین چاکه‌ و به‌هره‌یه‌ك به‌ خه‌ڵکی له‌ پاش زیان و ناخۆشیه‌ك که‌ لێیان که‌وتووه‌ ده‌ست به‌جێ ئه‌وان پیلان ده‌گێڕن ده‌رباره‌ی ئایه‌ته‌کانی ئێمه‌ (ئه‌ی موحه‌ممه‌د(صلی الله‌ علیه‌ وسلم)) بڵێ خوا چه‌سپانتره‌ بۆ تۆڵه‌ لێ سه‌ندنیان بێگومان فریشته‌ و چاودێره‌کانمان هه‌ر پیلان و فڕو فێڵێك ده‌که‌ن ده‌ینوسن.
  خوا زاتێکه‌ هاتوچۆتان پێ ده‌کات له‌ وشکایی و له‌ ده‌ریادا هه‌تا کاتێ ئێوه‌ له‌ که‌شتی دان (که‌شتیه‌کان) ده‌یان گێڕێت به‌هۆی بایه‌کی چاك و خۆشه‌وه‌ و خۆش حاڵ ده‌بن پێ ی (له‌پڕ) بایه‌کی زۆر به‌هێز له‌و (که‌شتی یانه‌) هه‌ڵکات شه‌پۆلیان بۆ بێت له‌ هه‌موو لایه‌که‌وه‌ وا گومان به‌رن که‌ ده‌ور دراون (و له‌ناو ده‌چن) هاوار ده‌که‌نه‌ خوا به‌ دڵسۆزی گه‌ردنی بۆ که‌چ ده‌که‌ن (و ده‌ڵێن) سوێند به‌خوا ئه‌گه‌ر ڕزگارمان بکه‌یت له‌م سه‌ختی یه‌ بێگومان ئێمه‌ له‌ سوپاس گوزاران ده‌بین بۆ تۆ.
  ئینجا کاتێ خوا ڕزگاری کردن کوتوپڕ ده‌ست ده‌که‌نه‌وه‌ به‌ خراپه‌کاری له‌ زه‌وی دا به‌ ناڕه‌وا ئه‌ی ئاده‌می یه‌ (خراپه‌کاره‌کان) له‌ ڕاستیدا سته‌م و ناحه‌قی یه‌کانتان زیانی هه‌ر بۆ خۆتانه‌ له‌زه‌تی ژیانی دنیا بێ نرخه‌ پاشان گه‌ڕانه‌وه‌تان هه‌ر بۆ لای ئێمه‌یه‌ ئینجا هه‌واڵتان پێ ده‌ده‌ین به‌وه‌ی که‌ (له‌ دنیادا) ده‌تان کرد.
  بێگومان وێنه‌ی ژیانی دنیا وه‌ك بارانێك وایه‌ له‌ ئاسمانه‌وه‌ باراندومانه‌ جا به‌هۆی ئه‌و (بارانه‌وه‌ ڕوه‌کی زۆر ڕواوه‌ و) تێکه‌ڵ بووه‌ و به‌یه‌کدا چووه‌ سه‌وزی و ڕوه‌کی زه‌وی له‌وه‌ی که‌ خه‌ڵکی و ئاژه‌ڵیش ده‌یخۆن هه‌تا کاتێ زه‌وی (به‌ سه‌وزی و ڕوه‌ك) ڕه‌ونه‌ق و جوانی خۆی وه‌رده‌گرێ و خۆی ده‌ڕازێنێته‌وه‌ دانیشتوان و خه‌ڵکی ئه‌و (زه‌وی یه‌) وا ده‌زانن که‌ به‌ڕاستی ئه‌وان به‌ توانان به‌سه‌ر (دروێنه‌ کردن) یدا (له‌ ناکاوێکدا) فه‌رمانی ئێمه‌ بێت بۆ ئه‌و (زه‌وی و کشتوکاڵه‌) له‌شه‌و یان له‌ ڕۆژدا ئینجا وه‌ك دروێنه‌ کراوی لێ بکه‌ین وه‌ك له‌وه‌و پێش هه‌ر نه‌بووبێت ئا به‌وجۆره‌ ڕوونی ده‌که‌ینه‌وه‌ ئایه‌ت و به‌ڵگه‌و نیشانه‌کانمان بۆ گه‌لێ که‌ بیربکه‌نه‌وه‌.
  وه‌ خوا (خه‌ڵك) بانگ ده‌کات بۆ ماڵی ئاشتی و ئارامی (به‌هه‌شت) وه‌ ڕێنموونیی هه‌ر که‌سێ ده‌کات که‌ بیه‌وێ بۆ ڕێگه‌ی ڕاست.
  بۆ ئه‌وانه‌ی چاکه‌یان کردووه‌ پاداشتی چاکتر (به‌هه‌شت) و زیاتریان هه‌یه‌ (که‌ بینینی خوایه‌) ده‌م و چاویان داناگرێ (لێی نانیشێ) هیچ ڕه‌شی و ته‌پ و تۆزو ڕیسواییه‌ك ئه‌وانه‌ هاوڕێ ی به‌هه‌شتن ئه‌وانه‌ له‌و (به‌هه‌شته‌) دان به‌ هه‌میشه‌یی.
  ئه‌وانه‌ش که‌ کرده‌وه‌ی خراپیان کردووه‌ تۆڵه‌ی هه‌ر خراپه‌یه‌ك به‌ ئه‌ندازه‌ی ئه‌و (خراپه‌یه‌ تۆڵه‌ی لێ ده‌سێندرێ) وه‌ ڕیسوایی دایان ده‌گرێت بۆیان نی یه‌ هیچ په‌ناده‌رێك له‌ (سزای) (به‌ڕاده‌یه‌ك ڕوویان ڕه‌ش بووه‌) ده‌ڵێی ده‌م و چاوویان داپۆشراوه‌ به‌ چه‌ند به‌شێك له‌ شه‌وه‌ زه‌نگ ئه‌وانه‌ی (که‌باس کران) هاوڕێ ی ئاگری دۆزه‌خن ئه‌وان تێیدا ده‌مێننه‌وه‌ به‌ هه‌میشه‌یی.
  ئه‌ی موحه‌ممه‌د(صلی الله‌ علیه‌ وسلم) باسی بکه‌ بۆیان ئه‌و ڕۆژه‌ی هه‌موویان کۆده‌که‌ینه‌وه‌ ئینجا ده‌ڵێین به‌وانه‌ی هاوبه‌شیان بۆ خوا بڕیار داوه‌ له‌ شوێنی خۆتاندا نه‌جوڵێن (ڕاوه‌ستن) خۆتان و بت په‌رستراوه‌کانتان ئینجا لێکیان جیاده‌که‌ینه‌وه‌ په‌رستراوه‌کانیان ده‌ڵێن ئێوه‌ ئێمه‌تان نه‌ ده‌په‌رست.
  جا خوا به‌سه‌ به‌ شایه‌ت له‌ نێوان ئێمه‌و ئێوه‌دا بێگومان ئێمه‌ بێ ئاگا بووین له‌ به‌ندایه‌تی کردنتان بۆ ئێمه‌.
  له‌وێدا ده‌رده‌که‌وێ هه‌موو که‌سێ چی پێش خۆی خستووه‌ وه‌ هه‌موو ده‌گه‌ڕێنرێنه‌وه‌ بۆ لای خوا که‌ کۆمه‌کیکه‌رو په‌روه‌ردگاری حه‌ق و ڕاستیانه‌ وه‌ لێ یان ون ده‌بێ ئه‌و (په‌رستراوه‌ درۆیانه‌ی) هه‌ڵیان به‌ستبوون.
  ئه‌ی موحه‌ممه‌د(صلی الله‌ علیه‌ وسلم) بڵێ ئایا کێ ڕسق و ڕۆزی تان ده‌دات له‌ ئاسمان (به‌ باران) و له‌ زه‌وی یه‌وه‌ (به‌ ڕووه‌ك) یا کێ خاوه‌نی (دروست که‌ری) گوێ و چاوانه‌ وه‌  کێ زیندوو له‌ مردوو ده‌رده‌هێنێ وه‌ مردوو له‌ زیندوو ده‌رده‌هێنێ هه‌روه‌ها کێ کاره‌کان هه‌ڵده‌سوڕێنێ بێگومان یه‌کسه‌ر ده‌ڵێن خوا که‌واته‌ (ئه‌ی موحه‌ممه‌د(صلی الله‌ علیه‌ وسلم)) پێیان بڵێ ده‌ی بۆ خۆتان ناپارێزن له‌ سزای خوا؟.
  هه‌ر ئه‌و خوایه‌ په‌روه‌ردگاری ڕاستی ئێوه‌یه‌ ده‌ی له‌پاش ڕاستی هیچ هه‌یه‌ جگه‌ له‌ گومڕایی ده‌ی چۆن له‌ ڕێگه‌ی ڕاست لا ده‌درێن؟.
  به‌و جۆره‌ چه‌سپاوه‌ بڕیاری په‌روه‌ردگارت له‌سه‌ر ئه‌وانه‌ی له‌ سنوور لایان داوه‌ که‌ بێگومان ئه‌وانه‌ بڕوا ناهێنن.
  ئه‌ی موحه‌ممه‌د(صلی الله‌ علیه‌ وسلم) بڵێ له‌وانه‌ی کردوتانه‌ به‌ هاوبه‌شی خوا که‌سێ هه‌یه‌ شتێك له‌ نه‌بوونه‌وه‌ دروست بکات ئینجا (له‌پاش مردنی) دووباره‌ی بکاته‌وه‌ بڵێ خوا له‌ نه‌بوو شت دروست ده‌کات ئینجا (له‌پاش مردنی) دروستی ده‌کاته‌وه‌ ده‌ی چۆن له‌ ڕاستی لا ده‌درێن.
  بڵێ ئایا له‌ ناو په‌رستراوه‌کانتاندا که‌سێ هه‌یه‌ ڕێنموونیی بکات بۆ ڕێگای ڕاست بڵێ خوا ڕێنموونیی ده‌کات بۆ ڕێگای ڕاست جا ئایا که‌سێ که‌ ڕێنموونیی ده‌کات بۆ ڕاسته‌ ڕێ شایان تره‌ به‌وه‌ی په‌یڕه‌وی بکرێ یان که‌سێ ڕێبازی ڕاست شاره‌زا نابێ مه‌گه‌ر شاره‌زا بکرێ ئه‌وه‌ چیتانه‌ چۆن ئه‌و بڕیار ده‌ده‌ن؟.
  وه‌ زۆربه‌یان شوێن هیچ ناکه‌ون جگه‌ له‌ گومان به‌ڕاستی گومان له‌ ئاست حه‌قدا هیچ سوودێك (به‌ خاوه‌نه‌که‌ی) ناگه‌یه‌نێت به‌ڕاستی خوا زانایه‌ به‌وه‌ی که‌ ده‌یکه‌ن.
  ڕه‌وا نی یه‌ و ناگونجێ ئه‌م قورئانه‌ هه‌ڵبه‌سترا بێ (له‌ لایه‌ن که‌سێکه‌وه‌) جگه‌ له‌خوا به‌ڵکو به‌ڕاست دانه‌ری ئه‌و (کتێبانه‌ی) پێش خۆیه‌تی وه‌ ڕوون کردنه‌وه‌ی کتێبه‌ ئاسمانیه‌کانه‌ هیچ گومانی تێدا نی یه‌ له‌ لایه‌ن په‌روه‌ردگاری جیهانیانه‌وه‌ هاتووه‌.‌
  یان ده‌ڵێن (موحه‌ممه‌د(صلی الله‌ علیه‌ وسلم)) خۆی ئه‌م قورئانه‌ی هه‌ڵبه‌ستووه‌ به‌ده‌م خواوه‌ به‌وانه‌ بڵێ سوره‌تێك بهێنن وه‌ك ئه‌و و هه‌رکه‌سێك که‌ ده‌توانن بانگی بکه‌ن بێجگه‌ له‌خوا ئه‌گه‌ر ئێوه‌ ڕاست ده‌که‌ن.
  ئه‌وه‌ واز لێ بێنه‌ به‌ڵکو ئه‌وانه‌ بڕوایان به‌ قورئان نه‌هێناو به‌ درۆیان دانا که‌ هیچ زانیارییان ده‌رباره‌ی نه‌بوو که‌ هێشتا سه‌رئه‌نجامی (سزاو تۆڵه‌ی) قورئانیان بۆ نه‌هاتووه‌ به‌ هه‌مان شێوه‌ (په‌یامی پێغه‌مبه‌رانیان) به‌درۆ زانی ئه‌وانه‌ی له‌پێش ئه‌مانه‌وه‌ بوون ئینجا سه‌رنج بده‌ که‌چۆن بوو دوا ڕۆژو ئاکامی سته‌مکاران.
  له‌ وانیشدا که‌سی وا هه‌یه‌ که‌ بڕوا به‌ قورئان ده‌هێنێ که‌سی واشیان هه‌یه‌ که‌ بڕوای پێ ناهێنێ وه‌ په‌روه‌ردگارت له‌ هه‌موو که‌س زاناتره‌ به‌ خراپه‌کاران.
  ئه‌گه‌ر بڕوایان پێ نه‌هێنای ئه‌وه‌ پێیان بڵێ (پاداشتی) کرده‌وه‌ی خۆم بۆ خۆم و (پاداشتی) کرده‌وه‌ی خۆتان بۆ خۆتان ئێوه‌ به‌رین (به‌رپرسیار نین) له‌وه‌ی من ده‌یکه‌م منیش به‌ریم (به‌رپرسیار نیم) له‌وه‌ی ئێوه‌ ده‌یکه‌ن.
  کافران که‌سی وایان هه‌یه‌ گوێت لێ ده‌گرن (که‌ قورئان ده‌خوێنی) جا ئایا تۆ گوفتارت به‌ که‌ڕان ده‌ژنه‌وێنی؟ ئه‌گه‌ر چی ئه‌و که‌ڕانه‌ هیچیش تێنه‌گه‌ن.
  وه‌هی وایان هه‌یه‌ ده‌ڕوانێ بۆت ده‌ی ئایا تۆ ڕێنموونیی کوێره‌کان ده‌که‌یت ئه‌گه‌ر چی ئه‌و کوێرانه‌ نابیناش بن؟.
  به‌ڕاستی خوا هیچ سته‌م له‌ خه‌ڵکی ناکات به‌ڵکو خه‌ڵکی خۆیان سته‌م له‌ خۆیان ده‌که‌ن.
  وه‌ (بیریان بخه‌نه‌وه‌) ئه‌و ڕۆژه‌ی که‌ (خوا) هه‌موویان کۆ ده‌کاته‌وه‌ ده‌ڵێن له‌ دنیادا نه‌ماونه‌ته‌وه‌ ساتێکی که‌م نه‌بێت له‌ ڕۆژ خۆیان به‌ یه‌کتر ده‌ناسێنن به‌ڕاستی زه‌ره‌رمه‌ند بوون ئه‌وانه‌ی که‌ بڕوایان نه‌هێنا به‌ (زیندووبونه‌وه‌و) دیداری خوا وه‌ ئه‌وانه‌ ڕێنموون وه‌رگر نه‌بوون.
  به‌ڕاستی ئه‌گه‌ر نیشانت بده‌ین هه‌ندێك له‌وه‌ی به‌ڵێنمان داوه‌ پێیان (زاڵبوونت به‌سه‌ریاندا) یان تۆ بمرێنین (پێش به‌دی هاتنی) ئه‌وه‌ گه‌ڕانه‌وه‌یان هه‌ر بۆ لای ئێمه‌یه‌ پاشان خوا شایه‌ته‌ له‌سه‌ر ئه‌و کرده‌وانه‌ی که‌ ده‌یکه‌ن له‌پاش تۆ.
  وه‌ بۆ هه‌موو گه‌لێك پێغه‌مبه‌رێك هه‌بووه‌ جا کاتێك پێغه‌مبه‌ره‌که‌یان (له‌ قیامه‌تدا) هات بۆ لایان بڕیار ده‌درێت له‌ نێوانیاندا به‌داد و ڕاستی وه‌ ئه‌وان هیچ سته‌میان لێ ناکرێ.
  ده‌ڵێن که‌ی ده‌بێ ئه‌و به‌ڵێن و هه‌ڕه‌شه‌یه‌ ئه‌گه‌ر ئێوه‌ ڕاست ده‌که‌ن.
  ئه‌ی موحه‌ممه‌د(صلی الله‌ علیه‌ وسلم) بڵێ به‌ده‌ستم نی یه‌ بۆ خودی خۆم هیچ زیان و سوودێك مه‌گه‌ر ئه‌وه‌ی خوا بیه‌وێت بۆ هه‌موو گه‌ل و نه‌ته‌وه‌یه‌ك کاتێکی دیاری کراو هه‌یه‌ ئه‌گه‌ر کاته‌که‌یان هات ئه‌وا نه‌ساتێك دوا ده‌که‌ون نه‌ پێشیش ده‌که‌ون.
  تۆ بڵێ (به‌وانه‌) پێم بڵێن ئه‌گه‌ر سزای خواتان بۆ هات له‌ شه‌ودا یان له‌ ڕۆژدا ئایا تاوانباران بۆچی (سزایه‌) په‌له‌ ده‌که‌ن.
  ئایا پاش ئه‌وه‌ی ڕووی داو به‌دی هات ئێوه‌ بڕوای پێ دێنن ئا ئێستا (بڕوای پێ دێنن) ؟ خۆ به‌ڕاستی ئێوه‌ په‌له‌ی هاتنیتان ده‌کرد.
  ئینجا ده‌ووترێ به‌وانه‌ی که‌ سته‌میان کردووه‌ بچه‌ژن سزای هه‌میشه‌یی ئایا ئێوه‌ تۆڵه‌تان لێ ده‌سه‌ندرێ مه‌گه‌ر به‌هۆی ئه‌وه‌وه‌ نه‌بێ که‌ خۆتان ده‌تان کرد.
  ئه‌ی موحه‌ممه‌د(صلی الله‌ علیه‌ وسلم) لێت ده‌پرسن ئایا ئه‌و سزایه‌ ڕاسته‌ (به‌دی دێت) ؟ پێیان بڵێ به‌ڵێ سوێند به‌ په‌روه‌ردگارم بێگومان ئه‌وه‌ ڕاسته‌ وه‌ ئێوه‌ ناتوانن خۆتانی لێ قوتار بکه‌ن.
  ئه‌گه‌ر هی هه‌رکه‌سێك بێت که‌ سته‌می کردووه‌ (له‌ دنیادا) هه‌رچی له‌ زه‌وی دایه‌ له‌ بریتی خۆی ده‌یدات وه‌ (بێ باوه‌ڕان) په‌شیمانی خۆیان ده‌شارنه‌وه‌ (له‌و ڕۆژه‌دا) کاتێك که‌ ئه‌و سزایه‌ ده‌بینن جا بڕیار ده‌درێ له‌ نێوانیاندا به‌ دادوه‌ری و ئه‌وانه‌ هیچ سته‌میان لێ ناکرێ.
  ئاگادار بن به‌ڕاستی موڵکی خوایه‌ ئه‌وه‌ی له‌ ئاسمانه‌کان و زه‌وی دایه‌ ئاگادار بن به‌ڕاستی به‌ڵێنی (هه‌ڕه‌شه‌ی) خوا ڕاسته‌ به‌ڵام زۆربه‌یان نازانن.
  ئه‌و (خوایه‌) ده‌ژێنێت و ده‌مرێنێت و هه‌ر بۆ لای ئه‌و ده‌گه‌ڕێنرێنه‌وه‌ له‌ ڕۆژی دوایی دا.
  ئه‌ی خه‌ڵکینه‌ بێگومان بۆتان هاتووه‌ ئامۆژگاری (قورئان) له‌ لایه‌ن په‌روه‌ردگارتانه‌وه‌ وه‌ شیفا و چاره‌یه‌ بۆ ئه‌وه‌ی له‌ ناو دڵ و ده‌روونتان دایه‌ وه‌ ڕێنموونیی و میهره‌بانیه‌‌ بۆ بڕواداران.
  ئه‌ی موحه‌ممه‌د(صلی الله‌ علیه‌ وسلم) بڵێ هه‌ر به‌هۆی چاکه‌و میهره‌بانی خواوه‌یه‌ جا که‌واته‌ با به‌وه‌ دڵخۆش بن ئه‌وه‌ چاکتره‌ (بۆیان) له‌وه‌ی کۆی ده‌که‌نه‌وه‌ له‌شتی ئه‌م دنیایه‌.
  بڵێ (به‌و بێ بڕوایانه‌) پێم بڵێن ئه‌وه‌ی خوا ناردوویه‌تیه‌ خواره‌وه‌ بۆتان له‌ ڕزق و ڕۆزی هه‌ندێکیتان کردووه‌ به‌ حه‌رام و (هه‌ندێکی) به‌ حه‌ڵاڵ بڵێ ئایا خوا مۆڵه‌تی (ئه‌وه‌ی) پێ داوون یان درۆ ده‌که‌ن به‌ناوی خواوه‌.
  وه‌ گومانی ئه‌وانه‌ چیه‌ که‌ درۆ هه‌ڵئه‌به‌ستن به‌ناوی خواوه‌ له‌ ڕۆژی دوایی دا به‌ڕاستی خوا خاوه‌نی چاکه‌و به‌هره‌یه‌ به‌سه‌ر خه‌ڵکی یه‌وه‌ به‌ڵام زۆربه‌ی خه‌ڵکی سوپاسی (ئه‌و چاکه‌و به‌هرانه‌) ناکه‌ن.
  وه‌ (ئه‌ی موحه‌ممه‌د(صلی الله‌ علیه‌ وسلم)) تۆ له‌ هه‌ر مه‌به‌ست و کارێکدا بیت وه‌ هه‌رچی له‌ قورئان بخوێنێ و (ئێوه‌) هه‌ر کرده‌وه‌یه‌ك بکه‌ن بێگومان ئێمه‌ به‌سه‌رتانه‌وه‌ شایه‌تین و ئاگادارین کاتێ ده‌ڕۆنه‌ ناویه‌وه‌ و پێوه‌ی خه‌ریکن وه‌ ون نابێ له‌ په‌روه‌ردگارت به‌ ئه‌ندازه‌ی گه‌ردیله‌یه‌ك نه‌ له‌زه‌وی و نه‌ له‌ ئاسماندا وه‌ نه‌ بچوکتر له‌و گه‌ردیله‌یه‌ و نه‌ گه‌وره‌تر له‌و (گه‌ردیله‌یه‌) مه‌گه‌ر ئه‌وه‌تا له‌ ناو په‌ڕاوێکی ئاشکرادا.
  ئاگادار بن بێگومان دۆستانی خوا ترسیان له‌سه‌ر نی یه‌ خه‌فه‌تیش ناخۆن.
  ئه‌وانه‌ی باوه‌ڕیان هێناوه‌ وه‌ هه‌میشه‌ خۆیان ده‌پارێزن و له‌خوا ده‌ترسن.
  هه‌ر بۆ ئه‌وانه‌ مزگێنی له‌ ژیانی دنیادا و له‌ دواڕۆژیشدا گوڕان نی یه‌ بۆ وته‌ (و به‌ڵێنه‌) کانی خوا هه‌ر ئه‌وه‌یه‌ سه‌رکه‌وتنی زۆر گه‌وره‌‌.
  با غه‌مبارت نه‌کات وته‌ی ئه‌وانه‌ چونکه‌ به‌ڕاستی هێزو ده‌سه‌ڵات هه‌مووی بۆ خوایه‌ خوایش بیسه‌ری زانایه‌.
  ئاگادار بن به‌ڕاستی بۆ خوایه‌ هه‌ر که‌س له‌ ئاسمانه‌کان هه‌ر که‌س له‌ زه‌وی دایه‌ په‌یڕه‌ویان نه‌کردووه‌ ئه‌وانه‌ی بێجگه‌ له‌خوا ده‌په‌رستن په‌رستراوانێ (هاوبه‌شانێ بۆ خوا) ئه‌وانه‌ ته‌نها شوێن گومان که‌وتوون وه‌ ئه‌وانه‌ ته‌نها درۆ ده‌که‌ن به‌ گومان و گۆتره‌ شت ده‌ڵێن.
  ئه‌و خوایه‌ زاتێکه‌ شه‌وی بۆ داناون تا تێیدا بحه‌سێنه‌وه‌  ڕۆژیشی داناوه‌ به‌ ڕووناککه‌ره‌وه به‌ڕاستی له‌وه‌دا (که‌ باسکرا) چه‌ند به‌ڵگه‌و نیشانه‌ هه‌یه‌ بۆ که‌سانێ که‌ ده‌بیستن و ژیرن. ‌
  ئه‌وانه‌ ده‌ڵێن خوا منداڵی بۆ خۆی هه‌ڵبژاردووه‌ !! پاکی و بێگه‌ردی بۆ خوا ئه‌و بێ نیازه‌ ته‌نها ئه‌و خاوه‌نیانه‌ هه‌رچی وا له‌ ئاسمانه‌کان و هه‌رچی وا له‌ زه‌وی دا هیچ به‌ڵگه‌یه‌کتان لا نیه‌ به‌مه‌ی که‌ ده‌یڵێن، ئایا شتێك ده‌ڵێن به‌ده‌م خواوه‌ که‌ نایزانن و بێ ئاگان لێ ی.
  ئه‌ی موحه‌ممه‌د(صلی الله‌ علیه‌ وسلم) بڵێ به‌ڕاستی ئه‌وانه‌ی که‌ درۆ هه‌ڵ ده‌به‌ستن به‌ ناوی خواوه‌ (هه‌رگیز) ڕزگار نابن.
  چونکه‌ به‌هره‌ و ڕوابواردنێکی که‌م له‌ دنیادا (به‌سه‌ر ده‌به‌ن) پاشان بۆ لای ئێمه‌یه‌ گه‌ڕانه‌وه‌یان ئینجا پێیان ده‌چێژین سزای زۆر توند به‌هۆی ئه‌وه‌ی که‌ بڕوایان نه‌هێنا تا مردن.
  ئه‌ی موحه‌ممه‌د(صلی الله‌ علیه‌ وسلم) ده‌نگوباس و هه‌واڵی نووحیان (علیه‌ السلام) بۆ بخوێنه‌ره‌وه‌ کاتێ به‌ گه‌له‌که‌ی وت ئه‌ی گه‌له‌که‌م ئه‌گه‌ر به‌لاتانه‌وه‌ قورس و گرانه‌ مانه‌وه‌م له‌ ناوتاندا و ئامۆژگاری کردنم (بۆتان) به‌ ئایه‌ته‌کانی خوا ئه‌وا من پشتم به‌خوا به‌ستووه‌ ئێوه‌ش کارو بڕیاری خۆتان کۆکه‌نه‌وه‌ له‌گه‌ڵ هاوبه‌شه‌کانتان دا ئینجا با ‌کار و بڕیاره‌کانتان شاراوه‌ نه‌بێ به‌ لاتانه‌وه‌ (به‌ڵکو ئاشکرا بێت) پاشان په‌لامارم بده‌ن و ماوه‌م مه‌ده‌ن.
  جا ئه‌گه‌ر سه‌رپێچیتان کردم (پشتم تێ ده‌که‌ن) ئه‌وه‌ من داوام نه‌کردووه‌ لێتان هیچ پاداشتێك پاداشتی من هه‌ر له‌سه‌ر خوایه‌ وه‌ فه‌رمانم پێ دراوه‌ که‌ له‌ فه‌رمانبه‌ر و موسوڵمانان بم.
  ئینجا به‌ درۆیان زانی ئه‌وسا ئێمه‌ش ئه‌و (نووح) و ئه‌وانه‌ش که‌ له‌ گه‌ڵی بوون ڕزگارمان کردن له‌ که‌شتیه‌که‌دا وه‌ کردمانن به‌جێ نشینانی (ئه‌وان له‌ زه‌وی دا)  ئه‌وانه‌شمان ژێر ئاو خست که‌ بڕوایان به‌ ئایه‌ته‌کانی ئێمه‌ نه‌هێنا ئینجا سه‌رنج بده‌ و بڕوانه‌ بزانه‌ چۆن بوو دواڕۆژ و ئاکامی ترسێنراوان.
  ئینجا له‌ دوای نووح ناردمان پێغه‌مبه‌رانێك بۆ ناو گه‌له‌کانیان ئه‌وانیش هاتن بۆ لایان به‌ به‌ڵگه‌ ڕوونه‌کانه‌وه‌ که‌چی ئه‌وان بڕوایان نه‌هێنا به‌وه‌ی که‌ له‌ ڕابردوودا بڕوایان پێ نه‌هێنا بوو به‌و جۆره‌ مۆر ده‌نێین به‌سه‌ر دڵی ده‌ست درێژ کاراندا تا تێبگه‌ن.
  پاشان ناردمان له‌پاش ئه‌و نێرراوانه‌ مووسا و هاروون بۆ لای فیرعه‌ون و ده‌سته‌ و تاقمه‌که‌ی به‌ به‌ڵگه‌ و موعجیزه‌کانمانه‌وه‌ به‌ڵام ئه‌وان خۆیان به‌ گه‌وره‌ زانی و ئه‌وان هۆزێکی تاوان باربوون.
  جا کاتێ بۆیان هات هه‌ق و ڕاستی له‌ لایه‌ن ئێمه‌وه‌ وتیان بێگومان ئه‌مه‌ جادوویه‌کی ڕوون و دیاره‌.
  مووسا وتی (پێیان) ئایا ئێوه‌ به‌م هه‌ق و ڕاستی یه‌ ده‌ڵێن (جادووه‌) کاتێ بۆتان هاتووه‌ ئایا ئه‌وه‌ جادووه‌ که‌ جادوو بازان ڕزگاریان نابێ.
  وتیان ئایا هاتووی بۆلامان بۆ ئه‌وه‌ی لامان ده‌ی له‌وه‌ی باوو باپیرانمان له‌سه‌ری بوون تا بۆ هه‌ردووکتان (مووسا و هاروون) بێت گه‌وره‌یی (سه‌رۆکی) له‌ زه‌وی دا وه‌ ئێمه‌ هه‌رگیز باوه‌ڕتان پێ ناکه‌ین.
  فیرعه‌ون وتی (به‌ کۆمه‌ڵه‌که‌ی) بۆم بێنن هه‌موو جادوو بازێکی هه‌ره‌ زانا.
  جا کاتێ جادوو بازه‌کان هاتن مووسا پێ ی وتن: ئه‌وه‌ی ده‌تانه‌وێ بیهاوێژن بیهاوێژن و فڕێ ی ده‌ن.
  ئینجا کاتێ (جادووه‌کانیان) فڕێ دا مووسا وتی هه‌رچی ئێوه‌ هێناوتانه‌ جادووه‌ بێگومان خوا به‌زوویی پوچه‌ڵی ده‌کاته‌وه‌ چونکه‌ به‌ڕاستی خوا چاکی ناکات کرده‌وه‌ی خراپه‌کاران.
  خوا حه‌ق و ڕاستی سه‌ر ده‌خات (ده‌چه‌سپێنێت) به‌ فه‌رمان و به‌ڵێنه‌کانی با تاوانبارانیش پێیان ناخۆش بێ.
  جا (له‌ سه‌ره‌تاوه‌) بڕوای نه‌هێنا به‌ مووسا چه‌ند گه‌نجێ نه‌بێت له‌ گه‌له‌که‌ی به‌هۆی ترس و بیمیان له‌ فیرعه‌ون و پیاوماقوڵ و گه‌وره‌کانیان نه‌وه‌ك بیانگێڕێته‌وه‌ بۆ بێ دینی به‌ڕاستی فیرعه‌ون خۆ به‌زل زان و زاڵ بوو له‌ زه‌وی (میسر) دا وه‌ به‌ڕاستی له‌ سنوور به‌زێنان بوو.
  وه‌ مووسا وتی ئه‌ی گه‌له‌که‌م گه‌ر ئێوه‌ بڕواتان به‌ خوا هێناوه‌ ئه‌وه‌ ته‌نها پشت به‌خوا ببه‌ستن ئه‌گه‌ر ئێوه‌ فه‌رمانبه‌ر و مل که‌چن.
  ئه‌وانیش (باوه‌ڕداره‌کان) وتیان ته‌نها پشتمان به‌خوا به‌ستووه‌ ئه‌ی په‌روه‌ردگارمان مه‌مانگێڕه‌ به‌ جێگه‌ی ئه‌شکه‌نجه‌ بۆ گه‌لی سته‌مکاران.
  وه‌ ڕزگارمان بکه‌ به‌ به‌زه‌یی خۆت له‌ده‌ست کۆمه‌ڵی بێ بڕوایان.
  وه‌ نیگامان کرد بۆ مووسا و براکه‌ی (هاروون) که‌ پێکی بێنن و ئاماده‌ی بکه‌ن بۆ گه‌له‌که‌تان چه‌ند خانوویه‌ك له‌ میسردا (که‌ تێیدا بحه‌وێنه‌وه‌) وه‌ خانووه‌کانتان ڕووبکه‌نه‌ قیبله‌ و به‌ ڕێکوپێکی نوێژ به‌جێ بێنن مژده‌ش بده‌ به‌ بڕواداران به‌ به‌هه‌شت و سه‌رکه‌وتن.
  و مووسا وتی ئه‌ی په‌روه‌ردگارمان به‌ڕاستی تۆ به‌خشیووته‌ به‌ فیرعه‌ون و کۆمه‌ڵه‌که‌ی هۆکاری ڕازانه‌وه‌ و جوانی و ماڵ و سامانی زۆر له‌ ژیانی دنیادا ئه‌ی په‌روه‌ردگارمان بۆ ئه‌وه‌ی خه‌ڵك گومڕا بکه‌ن له‌ ڕێگای تۆ ئه‌ی په‌روه‌ردگارمان له‌ ناوی به‌ره‌ و مه‌یهێڵه‌ ماڵ و سامانیان دڵه‌کانیان ڕه‌ق و ڕه‌شی بکه‌ چونکه‌ بڕوا ناهێنن هه‌تا ده‌بینن سزای سه‌ختی ئازارده‌ر.
  خوای گه‌وره‌ فه‌رمووی بێگومان داوای هه‌ردووکتان وه‌رگیرا جا خۆڕاگر و به‌رده‌وام بن (له‌سه‌ر ئایینی خوا) وه‌ مه‌که‌ونه‌ شوێن ڕێگای ئه‌وانه‌ی که‌ نازانن.
  ئینجا نه‌وه‌ی ئیسرائیلمان له‌ ده‌ریاکه‌ (نیل) په‌ڕانده‌وه‌ ئینجا فیرعه‌ون و له‌شکره‌که‌ی شوێنیان که‌وتن بۆ سته‌م و ده‌ست درێژی کردن هه‌تا ئه‌و کاته‌ی خه‌ریك بوو (فیرعه‌ون) بخنکێ ئه‌وسا وتی بڕوام هێنا که‌ هیچ په‌رستراوێك نی یه‌ جگه‌ له‌ ئه‌و (خوایه‌) نه‌بێت که‌ بڕوایان پێ هێناوه‌ نه‌وه‌ی ئیسرائیل وه‌ منیش له‌ موسوڵمانانم.
  ئێستا (باوه‌ڕ دێنێت ؟) که‌ بێگومان له‌وه‌و پێش سه‌رپێچیت کرد وه‌ تۆ له‌ خراپه‌کاران و تێکده‌ران بوویت.
  به‌ڵام ئه‌مڕۆ لاشه‌که‌ت (له‌ ده‌ریا) ڕزگار ده‌که‌ین بۆ ئه‌وه‌ی ببی به‌ په‌ند بۆ ئه‌وه‌ی له‌ دوای تۆ دێت وه‌ به‌ڕاستی زۆرێ له‌ خه‌ڵکی بێ ئاگان له‌ به‌ڵگه‌ و نیشانه‌کانی ئێمه‌.
  سوێند به‌خوا بێگومان نیشته‌ جێمان کردن نه‌وه‌ی ئیسرائیل له‌ شوێنێکی چاك و شایسته‌دا و ڕۆزی چاك و خۆشمان پێ دان جا ڕاجیاو دووبه‌ره‌ك نه‌بوون هه‌تا زانین و شاره‌زایی (ته‌ورات) یان بۆ هات به‌ڕاستی په‌روه‌ردگارت بڕیار ده‌دات له‌ نێوانیاندا له‌ ڕۆژی دوایی دا له‌وه‌ی ئه‌وان تێیدا ڕاجیا بوون.
  جا ئه‌گه‌ر تۆ له‌ گوماندای له‌وه‌ی که‌ ناردومانه‌ته‌ خواره‌وه‌ بۆت ئه‌وه‌ پرسیار له‌وانه‌ بکه‌ که‌ کتێبی ئاسمانی شاره‌زان و ده‌یخوێننه‌وه‌ له‌پێش تۆ سوێند به‌خوا به‌ڕاستی بۆت هاتووه‌ هه‌ق و ڕاستی له‌ په‌روه‌ردگارته‌وه‌ که‌واته‌ له‌ ده‌سته‌ی گومانداران مه‌به‌.
  و له‌وانه‌ش مه‌به‌ که‌ نیشانه‌کانی خوایان به‌ درۆ زانی (و باوه‌ڕیان پێ نه‌هێنان) (ئه‌گه‌ر وا بکه‌یت) ئه‌وه‌ ده‌چیته‌ ڕیزی زه‌ره‌رمه‌ندانه‌وه‌.
  به‌ڕاستی ئه‌وانه‌ی ده‌رچووه‌ و چه‌سپاوه‌ بۆیان بڕیاری په‌روه‌ردگارت بڕوا ناهێنن.
  بڕوا ناهێنن هه‌رچه‌ند بۆیان بێت هه‌موو به‌ڵگه‌و نیشانه‌یه‌ك هه‌تا ده‌بینن (به‌ چاوی خۆیان) سزای سه‌ختی ئازارده‌ر.
  جا با (خه‌ڵکی) شارێ (له‌و شارانه‌ی که‌ هه‌ڕه‌شه‌یان لێ کرا) بروایان بهێنایه‌ و بڕواکه‌یان سوودی بۆیان هه‌بوایه‌ به‌ڵام گه‌لی یونس (علیه‌ السلام) کاتێ هه‌موو بڕوایان هێنا (پێش هاتنی سزاکه‌) لامان برد له‌ سه‌ریان سزای سه‌ر شۆڕی و ڕیسوایی له‌ ژیانی دنیادا و به‌هره‌ و خۆشیمان پێدان تا ماوه‌یه‌ك واته‌ کاتی مردنیان.
  وه‌ ئه‌گه‌ر په‌روه‌ردگارت بیویستایه‌ بڕوای ده‌هێنا ئه‌و (خه‌ڵکه‌ی) وا له‌ زه‌وی دا هه‌موو تێکڕا ده‌ی ئایا تۆ (ئه‌ی موحه‌ممه‌د(صلی الله‌ علیه‌ وسلم)) زۆر له‌ خه‌ڵکی ده‌که‌یت هه‌تا ببنه‌ بڕوادار.
  وه‌بۆ هیچ که‌سێك نی یه‌ که‌ بڕوا بێنێ مه‌گه‌ر به‌ ویستی خوا وه‌ پیسی (بێ باوه‌ڕی) ده‌خاته‌ سه‌ر ئه‌وانه‌ی که‌ تێ ناگه‌ن و بیر ناکه‌نه‌وه‌.
  ئه‌ی موحه‌ممه‌د(صلی الله‌ علیه‌ وسلم) بڵێ: سه‌رنج بده‌ن چی له‌ ئاسمانه‌کان و زه‌وی دایه‌ که‌چی نیشانه‌ و ترسێنه‌ره‌کان هیچ سوود ناگه‌یه‌نن به‌ که‌سانێك بڕوا نه‌هێنن.
  ده‌ی چاوه‌ڕوانی چی ده‌که‌ن بێجگه‌ له‌ ڕووداوێك وه‌ك ڕووداوه‌کانی ئه‌وانه‌ی که‌ له‌ پێشیانه‌وه‌ ڕابوردن بڵێ ده‌ی چاوه‌ڕوان بکه‌ن به‌ڕاستی منیش له‌گه‌ڵ ئێوه‌دا له‌ چاوه‌ڕوانانم.
  پاشان ئێمه‌ ڕزگاری ده‌که‌ین (له‌ کاتی ناڕه‌حه‌تی دا) پێغه‌مبه‌رانمان (علیهم الصلاة والسلام) و ئه‌وانه‌ی بڕوایان هێناوه‌ ئا به‌و شێوه‌یه‌ پێویسته‌ له‌ سه‌رمان ئیمان داران ڕزگار بکه‌ین.
  بڵێ ئه‌ی خه‌ڵکینه‌ ئه‌گه‌ر ئێوه‌ له‌ گوماندان له‌ (ڕاستی) ئایینه‌که‌م ئه‌وه‌ من ناپه‌رستم ئه‌وانه‌ی که‌ ئێوه‌ ده‌ی په‌رستن بێجگه‌ له‌خوا به‌ڵکو ئه‌و خوایه‌ ده‌په‌رستم که‌ ئێوه‌ ده‌مرێنێ وه‌ من فه‌رمانم پێ کراوه‌ که‌ له‌ بڕواداران بم.
  وه‌ (فه‌رمانم پێ کراوه‌ که‌) ڕووت ڕێك و ڕاست بکه‌ بۆ ئایینێ که‌ ڕاسته‌ وه‌ به‌ هیچ جۆرێ له‌ هاوبه‌ش ڕه‌واده‌ران مه‌به‌.
  هاوار مه‌که‌ (مه‌په‌رسته‌) بێجگه‌ له‌ خوا شتێ نه‌ سوودت پێ ده‌گه‌یه‌نێت و نه‌ زیانت لێ ده‌دات جا ئه‌گه‌ر کردت ئه‌وه‌ بێگومان ئه‌وکاته‌ تۆ له‌ سته‌مکارانی.
  وه‌ ئه‌گه‌ر خوا به‌ تۆ بگه‌یه‌نێت زیانێك هیچ لاده‌رێك نی یه‌ بۆ ئه‌و (زیانه‌) بێجگه‌ له‌ خوا وه‌ ئه‌گه‌ر خێر و خۆشیه‌کی بوێ بۆت ئه‌وه‌ هیچ به‌رگری که‌رێك نی یه‌ بۆ چاکه‌ی خوا به‌هره‌مه‌ندی ده‌کات ئه‌و که‌سه‌ی خۆی بیه‌وێ له‌ به‌نده‌کانی وه‌ هه‌ر ئه‌و لێبورده‌ی به‌ به‌زه‌یی یه‌.
  ئه‌ی موحه‌ممه‌د(صلی الله‌ علیه‌ وسلم) بڵێ ئه‌ی خه‌ڵکینه‌ به‌ڕاستی (قورئانی) حه‌قتان بۆ هاتووه‌ له‌ لایه‌ن په‌روه‌ردگارتانه‌وه‌ جا هه‌ر که‌سێ ڕێنموونیی وه‌رگرتبێ ئه‌وه‌ بێگومان (قازانجی) ڕێنموونی یه‌که‌ی بۆ خۆیه‌تی هه‌ر که‌سیش گومڕا بووبێت ئه‌وه‌ بێگومان (زیانی) گومڕا بوونه‌که‌ی بۆ خۆیه‌تی وه‌ من له‌ ئێوه‌ به‌ر پرسیار نیم.
  شوێن ئه‌وه‌ بکه‌وه‌ که‌ سرووش کراوه‌ بۆت وه‌ به‌ ئارام و خۆگربه ‌ هه‌تا خوا بڕیارێ ده‌دات (له‌ نێوانی تۆو ئه‌واندا) وه‌ ئه‌و (خوا) چاکترینی هه‌موو دادوه‌ر و بڕیار ده‌رانه‌.
  به‌ (ئه‌لیف، لام، ڕا) ده‌خوێنرێته‌وه‌ ئه‌مه‌ کتێبێکه‌ پته‌و داڕێژراوه‌ ئایه‌ته‌کانی پاشان ڕوون کراونه‌ته‌وه‌ له‌لایه‌ن (خوای) کاردروستی زاناوه‌.
  بۆ ئه‌وه‌ی هیچ شتێ نه‌په‌رستن بێجگه‌ له‌ خوا به‌ڕاستی من له‌لایه‌ن ئه‌و (خوا) وه‌ بۆ ئێوه‌ ترسێنه‌ر و موژده‌ده‌رم.
  هه‌روه‌ها بۆ ئه‌وه‌ی داوای لێبوردن بکه‌ن له‌ په‌روه‌ردگارتان پاشان تۆبه‌ بکه‌ن و بگه‌ڕێنه‌وه‌ بۆ لای ده‌تان ژێنێ به‌ ژیانێکی چاك و خۆش تاماوه‌ی دیاری کراو (بۆتان) وه‌ ده‌به‌خشێ به‌ هه‌موو خاوه‌ن چاکه‌و به‌هره‌یه‌ك (پاداشتی) چاکه‌ و به‌هره‌ی خۆی وه‌ ئه‌گه‌ر ڕوو وه‌رگێڕن و سه‌رپێچی بکه‌ن ئه‌وه‌ به‌ڕاستی من مه‌ترسی ده‌که‌م یه‌خه‌تان بگرێ سزای ڕۆژێکی گه‌وره‌ (که‌ ڕۆژی دوایی) یه‌.
  هه‌ر بۆ لای خوایه‌ گه‌ڕانه‌وه‌تان وه‌ ئه‌و (خوایه‌) ده‌سه‌ڵات داره‌ به‌سه‌ر هه‌موو شتێکدا.
  ئاگادار بن بێگومان ئه‌وان سنگیان ده‌پێچنه‌وه‌ (له‌سه‌ر کینه‌و دژایه‌تی) بۆ ئه‌وه‌ی خۆیان بشارنه‌وه‌ له‌ خوا بێداربن کاتێ ئه‌وانه‌ خۆیان داده‌پۆشن به‌ پۆشاکه‌کانیان (خوا) ده‌زانێ به‌وه‌ی ده‌یشارنه‌وه‌و ئه‌وه‌ی ئاشکرای ده‌که‌ن بێگومان ئه‌و (خوایه‌) به‌ ئاگا و زانایه‌ به‌وه‌ی له‌ سینه‌و دڵه‌کاندایه‌.
  هیچ گیان له‌به‌رێك نی یه‌ له‌زه‌وی دا مه‌گه‌ر له‌سه‌ر خوایه‌ ڕزق و ڕۆزیه‌که‌ی وه‌ (خوا) ده‌زانێ شوێنی مانه‌وه‌ی وه‌ شوێنی لێ ده‌رچوونی هه‌مووی نوسراوه‌ له‌ کتێبی ڕوون که‌ره‌وه‌ (لوح المحفوظ) دایه‌.
  ئه‌و (خوایه‌) زاتێکه‌ که‌ ئاسمانه‌کان و زه‌وی دروست کردووه‌ له‌ شه‌ش ڕۆژدا و عه‌رشه‌که‌ی له‌سه‌ر ئاو بوو بۆ ئه‌وه‌ی تاقیتان بکاته‌وه‌ کامتان کرده‌وه‌ی چاکتر (ده‌که‌ن) سوێندبێ ئه‌گه‌ر بڵێیت (به‌وانه‌) به‌ڕاستی ئێوه‌ زیندوو ده‌کرێنه‌وه‌ له‌پاش مردن بێگومان ئه‌وانه‌ی که‌ بێ بڕوان ده‌ڵێن ئه‌مه‌ هیچ نی یه‌ بێجگه‌ له‌ جادوویه‌کی ڕوون و دیار.
  وه‌ سوێند به‌خوا ئه‌گه‌ر ئه‌و سزایان دوا بخه‌ین تاماوه‌یه‌کی که‌می دیاری کراو ئه‌وه‌ به‌ڕاستی ده‌ڵێن چی ئه‌و سزای ڕاگرتووه‌ (نایه‌ت) بێداربن ڕۆژێ ئه‌و سزایه‌یان بۆ دێت لێیان لا نادرێ وه‌ ده‌وریان ده‌دات ئه‌وه‌ی که‌ ئه‌وانه‌ گاڵته‌و لاقرتییان پێ ده‌کرد.
  سوێند به‌خوا ئه‌گه‌ر ئێمه‌ بچێژین به‌ ئاده‌می چاکه‌و به‌هره‌یه‌ك لای خۆمانه‌وه‌ پاشان ئه‌و (چاکه‌و به‌هره‌یه‌ی) لێ بگرینه‌وه‌ بێگومان ئه‌و زۆر نائومێدو سپڵه‌یه‌ (له‌و کاته‌) دا.
  سوێند به‌خوا ئه‌گه‌ر پێ ی بچێژین به‌هره‌و چاکه‌ دوای ئه‌و سه‌ختی و ناڕه‌حه‌تیانه‌ی تووشی بووه‌ بێگومان ده‌ڵێت گشت سه‌ختی و زیانه‌کانم له‌ مل بوویه‌وه‌ (به‌رۆکی به‌ردام) بێگومان (له‌وکاته‌دا) زۆر دڵخۆش و لووت به‌رزو خۆبه‌زل زانه‌.
  جگه‌ له‌وانه‌ی که‌ به‌ئارام و خۆگر بوون و کرده‌وه‌ چاکه‌کانیان به‌جێ هێنا ئه‌وانه‌ بۆیان هه‌یه‌ لێبوردن و پاداشتی گه‌وره‌.
  ئایا تۆ وازهێنه‌ری له‌ (ڕاگه‌یاندنی) هه‌ندێ له‌وه‌ی نیگا کراوه‌ بۆت و دڵ ته‌نگ ده‌بی پێ ی له‌به‌ر ئه‌وه‌ی که‌ ده‌ڵێن بۆچی گه‌نج و خه‌زێنه‌ی بۆ نانێردرێته‌ خواره‌وه‌ یان بۆچی فریشته‌یه‌کی له‌گه‌ڵدا نه‌هاتووه‌ بێگومان تۆ ته‌نها ترسێنه‌ری و خوا بۆ هه‌موو شتێك سه‌رپه‌رشتی کارو چاودێره‌.
  یان ئه‌وانه‌ ده‌ڵێن پێغه‌مبه‌ر(صلی الله‌ علیه‌ وسلم) ئه‌و (قورئانه‌) ی هه‌ڵبه‌ستووه‌ بڵێ ده‌ی ئێوه‌ش ده‌ سوره‌تی وه‌کو ئه‌و (قورئانه‌) بێنن هه‌ڵبه‌ستراوبن وه‌ بانگ بکه‌ن (بۆ پشتیوانیتان) هه‌رکه‌س ده‌توانن بێجگه‌ له‌ خوا ئه‌گه‌ر ئێوه‌ ڕاست ده‌که‌ن.
  جا ئه‌گه‌ر وه‌ڵامیان نه‌دانه‌وه‌ ئه‌وه‌ بزانن که‌ بێگومان ئه‌م (قورئانه‌) نێردراوه‌ته‌ خواره‌وه‌ به‌ ئاگاداری و زانینی خوا هه‌روه‌ها بزانن هیچ په‌رستراوێك نی یه‌ بێجگه‌ له‌و ده‌ی ئایا ئێوه‌ مل که‌چ و موسوڵمانن؟
  هه‌رکه‌س ده‌یه‌وێت ژیانی دنیا و ڕازاوه‌ و جوانی ئه‌و ئێمه‌ (به‌رهه‌می) کرده‌وه‌کانیان به‌ ته‌واوی پێ ده‌ده‌ین تیایدا وه‌ ئه‌وان له‌م ژیانه‌دا که‌م و کوڕی یان له‌گه‌ڵ ناکرێت.
  ئه‌وانه‌ که‌سانێکن بۆیان نی یه‌ له‌ ڕۆژی دوایی دا جگه‌ له‌ ئاگر وه‌ ئه‌وه‌ی کردیان تێیدا پوچ و بێ به‌رهه‌م بووه‌ وه‌ هه‌رچیان کرد به‌رده‌وام بوو به‌هیچ.
  جا ئایا که‌سێك به‌ڵگه‌یه‌کی ئاشکرای ببێ له‌لایه‌ن په‌روه‌ردگاری یه‌وه‌ و شایه‌تێك لای ئه‌وه‌وه‌ بۆی بخوێنێته‌وه‌ وه‌ له‌پێش ئه‌م (شایه‌تیه‌ی خۆیه‌وه‌) په‌ڕاوی مووساش (شایه‌ته‌ بۆی) که‌ په‌یڕه‌و پێشه‌واو میهره‌بانیه‌ ئه‌وانه‌ بڕوایان هه‌یه‌ به‌و (شایه‌ته‌ که‌ قورئانه‌) وه‌ هه‌رکه‌س باوه‌ڕی پێ ی نه‌بێت له‌و کۆمه‌ڵ و تاقمانه‌ (ئه‌وانه‌ی کۆبونه‌وه‌ له‌سه‌ر دژایه‌تی ئیسلام) ئه‌وه‌ ئاگر جێگایه‌تی که‌واته‌ هیچ جۆره‌ گومان و دوو دڵیه‌کت نه‌بێ له‌و (قورئانه‌) به‌ڕاستی ئه‌و قورئانه‌ ڕاسته‌ له‌لایه‌ن په‌روه‌ردگارته‌وه‌ هاتووه‌ به‌ڵام زۆرێك له‌ خه‌ڵکی بڕوا ناهێنن.
  وه‌ ئایا کێ سته‌مکارتره‌ له‌و که‌سه‌ی که‌ درۆ هه‌ڵبه‌ستێ به‌ده‌م خواوه‌؟ ئه‌وانه‌ ده‌برێنه‌ حوزوری په‌روه‌ردگاریان (ووته‌کانیان ده‌خرێته‌ ڕوو) وه‌ شایه‌ته‌کان (له‌ پێغه‌مبه‌ران و فریشته‌کان) ده‌ڵێن ئا ئه‌وانه‌ن ئه‌و که‌سانه‌ن (له‌ دنیادا) درۆیان هه‌ڵده‌به‌ست به‌ده‌م په‌روه‌ردگاریانه‌وه‌ بێداربن نه‌فرینی خوا بۆ سته‌مکارانه‌.
  ئه‌وانه‌ی به‌رهه‌ڵستی ڕێگه‌ی خوا ده‌که‌ن و ده‌یانه‌وێ به‌لارو چه‌وتی نیشانده‌ن له‌ کاتێکدا ئه‌وان به‌ڕۆژی دوایی بێ بڕوان.
  ئه‌و (نه‌فرین لێ کراو) انه‌ ناتوانن (له‌ ده‌ستی خوا) خۆیان قوتار بکه‌ن له‌ وڵات و زه‌وی دا و نیشیانه‌ بێجگه‌ له‌ خوا هیچ پشتیوان و دۆستێك بۆیان دووقات ده‌کرێته‌وه‌ سزا توانای بیستنی (ئه‌و قورئانه‌) یان نه‌بوو (هه‌قیشیان) نه‌ده‌بینی.
  ئه‌وانه‌ که‌سانێکن که‌ خۆیان دۆڕاند وه‌ لێیان ون بوو ئه‌و درۆو ده‌له‌سانه‌ی له‌ دنیادا ده‌یان کرد.
  به‌ڕاستی و بێگومان ئه‌وانه‌ له‌ ڕۆژی دوایی دا زه‌ره‌رمه‌ندترین که‌س خۆیانن.
  به‌ڕاستی ئه‌وانه‌ی بڕوایان هێناوه‌و کرده‌وه‌ چاکه‌کانیان به‌جێ هێناوه‌و گه‌ردن که‌چ و دڵ ئارام بوون بۆ (فه‌رمانه‌کانی) په‌روه‌ردگاریان ئه‌وانه‌ خاوه‌نی به‌هه‌شتن تێیدا ده‌مێننه‌وه‌ به‌هه‌میشه‌یی.
  وێنه‌ی ئه‌و دوو ده‌سته‌یه‌ وه‌ك کوێر و که‌ڕ و بیسه‌رو بینا وان ئایا ئه‌و دوو ده‌سته‌یه‌ یه‌کسانن ده‌ بۆ بیر ناکه‌نه‌وه‌.
  سوێند به‌خوا بێگومان ناردمان نووح بۆ ناو گه‌له‌که‌ی (پێی وتن) دڵنیابن من ترسێنه‌رێکی ئاشکرام بۆتان.
  که‌ جگه‌ له‌ خوا نه‌په‌رستن (چونکه‌) به‌ڕاستی من ده‌ترسم یه‌خه‌تان بگرێ سزای ڕۆژێکی سه‌خت و به‌ ئازار.
  جا پیاو ماقوڵه‌کان وتیان ئه‌وانه‌ی که‌ بڕوایان نه‌هێنا بوو له‌ گه‌له‌که‌ی (نووح) ئێمه‌ تۆ نابینین جگه‌ له‌ ئاده‌می یه‌کی وه‌ك خۆمان وه‌ نابینین تۆ هیچ که‌سێ شوێنت که‌وتبێ جگه‌ له‌وانه‌ی که‌ هه‌ژارو په‌سته‌کانمانن بێ ئاوه‌زا و ساویلکه‌ن (ڕواڵه‌ت بینن) وه‌ نابینن ئێوه‌ هیچ شتێکتان له‌ ئێمه‌ زیادبێ به‌ڵکو به‌ درۆزنتان ده‌زانین.
  نووح وتی: ئه‌ی گه‌له‌که‌م هه‌واڵم بده‌نێ ئه‌گه‌ر من به‌ڵگه‌ی ئاشکرام هه‌بێت له‌لای په‌روه‌ردگارمه‌وه‌ و ڕه‌حمه‌تێکی پێ به‌خشیبم له‌لایه‌ن خۆیه‌وه‌ به‌ڵام ئه‌وه‌ له‌ ئێوه‌ شاردرابێته‌وه‌ ئایا به‌ زۆر پابه‌ندتان بکه‌ین پێیه‌وه‌ له‌ کاتێکدا ئێوه‌ حه‌زی لێ ناکه‌ن.
  وه‌ ئه‌ی گه‌له‌که‌م له‌سه‌ر ئه‌م (گه‌یاندنی په‌یامه‌) داوای هیچ ماڵ و پاره‌یه‌کتان لێ ناکه‌م پاداشتی من هه‌ر له‌سه‌ر خوایه‌ وه‌ من ئه‌وانه‌ ده‌رناکه‌م بڕوایان هێناوه‌ به‌ڕاستی ئه‌وانه‌ به‌ دیداری په‌روه‌ردگاریان ده‌گه‌ن (له‌ ڕۆژی دوایی دا) به‌ڵام من ئێوه‌ ده‌بینم کۆمه‌ڵێکی نه‌زانن.
  ئه‌ی گه‌له‌که‌م کێ یارمه‌تیم ده‌دات له‌به‌رانبه‌ر خوادا ئه‌گه‌ر ئه‌وانه‌ بتارێنم (و ده‌ریان بکه‌م) ده‌ی ئایا بۆ بیرناکه‌نه‌وه‌؟
  من پێتان ناڵێم خه‌زێنه‌کانی خوا لای منه‌ و ناشڵێم غه‌یب و نادیاره‌کان ده‌زانم هه‌روه‌ها ناڵێم من فریشته‌م به‌وانه‌ش ناڵێم که‌ له‌به‌ر چاوی ئێوه‌ سووك و بێ ڕێزن خوا هیچ چاکه‌یه‌کیان ناداتێ خوا چاك ده‌زانێ به‌وه‌ی له‌ ده‌روونی ئه‌واندایه‌ به‌ڕاستی من ئه‌وکاته‌ له‌سته‌م کاران ده‌بم (ئه‌گه‌ر ئه‌و هه‌ژارانه‌) ده‌ربکه‌م.
  وتیان ئه‌ی نووح بێگومان ده‌مه‌قاڵێت کرد له‌گه‌ڵماندا زۆریش ده‌مه‌قاڵێت کرد له‌گه‌ڵماندا ده‌ی ئه‌وه‌ی به‌ڵێنمان پێ ده‌ده‌یت (له‌سزا) بۆمان بهێنه‌ ئه‌گه‌ر تۆ له‌ ڕاست گۆیانیت.
  وتی بێگومان خوا بۆتان ده‌هێنێ ئه‌گه‌ر بیه‌وێ وه‌ ئێوه‌ ناتوانن (له‌ سزای خوا) خۆتان قوتار بکه‌ن.
  وه‌ ئامۆژگاری من سوودتان پێ ناگه‌یه‌نێ گه‌ر بمه‌وێ ئامۆژگاریتان بکه‌م ئه‌گه‌ر خوا بیه‌وێ گومڕاتان بکات ئه‌و په‌روه‌ردگارتانه‌ وه‌ هه‌ر بۆ لای ئه‌ویش ده‌گه‌ڕێنه‌وه‌.
  یا ئه‌وانه‌ ده‌ڵێن موحه‌ممه‌د(صلی الله‌ علیه‌ وسلم) ئه‌م (قورئانه‌ی) به‌ناوی خواوه‌ هه‌ڵبه‌ستووه‌ بڵێ ئه‌گه‌ر من هه‌ڵم به‌ستبێت ئه‌وه‌ گوناهو تاوانه‌که‌ی ته‌نها له‌سه‌ر خۆمه‌ وه‌ منیش به‌ریم له‌ تاوانی ئێوه‌.
  سرووش کرا بۆ نووح که‌وا که‌س بڕوا ناهێنێ له‌ گه‌له‌که‌ت بێجگه‌ له‌وه‌ی پێشتر بڕوای هێناوه‌ که‌واته‌ ناڕه‌حه‌ت و غه‌مبار مه‌به‌ به‌وه‌ی ئه‌وان ده‌یکه‌ن.
  وه‌ که‌شتیه‌که‌ش دروست بکه‌ به‌ چاودێری و نیگای ئێمه‌ (که‌ بۆت کراوه‌) وه‌ هیچ قسه‌م له‌گه‌ڵدا مه‌که‌ له‌ باره‌ی ئه‌وانه‌ی سته‌میان کردووه‌ چونکه‌ بێگومان ئه‌وانه‌ ده‌خنکێنرێن.
  وه‌ ده‌ستی کرد به‌ دروست کردنی که‌شتیه‌که‌ هه‌ر کاتێ تێپه‌ڕینایه‌ به‌لایدا کۆمه‌ڵێ له‌ گه‌له‌که‌ی گاڵته‌یان پێ ده‌کرد (نووح) ده‌یووت ئه‌گه‌ر ئێوه‌ ئێسته‌ گاڵته‌و لاقرتێ به‌ ئێمه‌ ده‌که‌ن ئه‌وه‌ بێگومان ئێمه‌ش لاقرتی به‌ ئێوه‌ ده‌که‌ین هه‌ر چۆن ئێوه‌ لاقرتێ به‌ ئێمه‌ ده‌که‌ن.
  جا له‌مه‌وپاش ده‌زانن کێ سزای بۆ دێت سه‌ر شۆڕی ده‌کات (له‌ دنیادا و له‌ قیامه‌تیش دا) سزای هه‌میشه‌یی به‌سه‌ردا دێت.
  نووح (علیه‌ السلام) که‌شتیه‌که‌ی دروست کرد هه‌تا کاتێ فه‌رمانی ئێمه‌ هات (بۆ له‌ناو بردنیان) و ته‌نوره‌که‌ ئاوی لێ هه‌ڵ قوڵا وتمان (به‌ نووح) له‌و (که‌شتیه‌) دا هه‌ڵگره‌ له‌ هه‌موو نێرو مێیه‌ك دووان ژن و منداڵه‌کانیشت هه‌ڵبگره‌ ئه‌وه‌یان نه‌بێت بڕیاری خوا له‌سه‌ر دراوه‌ (به‌ خنکاندن) هه‌ر ئه‌وانه‌ش (هه‌ڵ بگره‌ که‌) بڕوایان هێناوه‌ (له‌ گه‌له‌که‌ت) وه‌ خه‌ڵکێکی که‌م نه‌بێت بڕوایان نه‌هێنا له‌گه‌ڵی دا.
  نووح وتی هه‌مووتان سواربن له‌و (که‌شتیه‌) دا به‌ناوی خواوه‌ له‌کاتی ڕۆیشتن و وه‌ستانی دا به‌ڕاستی په‌روه‌ردگارم زۆر لێبورده‌ی میهره‌بانه‌.
  که‌شتیه‌که‌ ده‌یبردن به‌ناو شه‌پۆلی وه‌ك کێوو شاخ دا نووحیش (علیه‌ السلام) کوڕه‌که‌ی بانگ کرد (که‌ ناوی که‌نعان بوو) که‌ له‌ شوێنێکی که‌ناردا بوو (ووتی) ئه‌ی کوڕی خۆشه‌ویستم له‌گه‌ڵماندا سواربه‌ و له‌گه‌ڵ بێ بڕوایان مه‌به‌.
  کوڕه‌که‌ی وتی: په‌نا بۆ شاخێك ده‌به‌م که‌ بمپارێزێ له‌م لافاوه‌ (نووح) وتی ئه‌مڕۆ هیچ پارێزه‌رێك (په‌نا ده‌رێك) نی یه‌ له‌فه‌رمانی خوا (که‌ نوقم کردنه‌) مه‌گه‌ر که‌سێ خوا ڕه‌حمی پێ بکات له‌وکاته‌دا شه‌پۆلی لافاو که‌وته‌ نێوانیان جا ئه‌و (کوڕه‌ خنکاو) له‌ خنکاوان بوو.
  ئه‌وسا وترا ئه‌ی زه‌وی ئاوه‌که‌ت هه‌ڵمژه‌ و ئه‌ی ئاسمان باران مه‌بارێنه‌ ئیتر لافاوه‌که‌ ڕۆچوو به‌ناخی زه‌وی دا کاره‌که‌ (خنکانیان) ته‌واو کرا و (که‌شتیه‌که‌) وه‌ستا به‌سه‌ر (که‌ژی) جوودیه‌وه‌ وترا دووری له‌ ڕه‌حمی خوا بۆ گه‌لی سته‌مکاران.
  نووح هاواری کرده‌ په‌روه‌ردگاری وتی ئه‌ی په‌روه‌ردگارم به‌ڕاستی کوڕه‌که‌م که‌س و کاری منه‌ و بێگومان به‌ڵێنی تۆش ڕاسته‌ وه‌ تۆش دادوه‌رترینی هه‌موو فه‌رمان ڕه‌وایانی.
  خوا فه‌رمووی ئه‌ی نووح به‌ڕاستی ئه‌و (که‌نعانه‌) له‌که‌س و کاری تۆ نی یه‌ بێگومان ئه‌و (کوڕه‌) کرده‌وه‌ی خراپ و ناپه‌سه‌ند بوو جا که‌واته‌ داوای شتێكم لێ مه‌که‌ که‌ زانیاریت ده‌رباره‌ی نی یه‌ به‌ڕاستی من ئامۆژگاریت ده‌که‌م تا له‌ نه‌فامان نه‌بیت.
  نووح وتی په‌روه‌ردگارم به‌ڕاستی من په‌نات پێ ده‌گرم (له‌وه‌ی) داوای شتێکت لێ بکه‌م که‌ نایزانم وه‌ ئه‌گه‌ر نه‌بوری لێم و ڕه‌حمم پێ نه‌که‌ی له‌ زیان لێکه‌وتوان ده‌بم.
  وترا ئه‌ی نووح دابه‌زه‌ (له‌ که‌شتیه‌که‌) به‌هێمنی و بێوه‌ی له‌لایه‌ن ئێمه‌وه‌ وه‌ به‌پیت و فه‌ڕی زۆر به‌سه‌رخۆته‌وه‌ وه‌ به‌سه‌ر گه‌لانێك که‌ په‌یدا ئه‌بن له‌وانه‌ی که‌ له‌گه‌ڵ تۆدان (یا به‌سه‌ر ئه‌و خه‌ڵکانه‌ی له‌گه‌ڵ تۆدان) چه‌ند نه‌ته‌وه‌ و گه‌ل دواتر دێن خۆشی و نازو نیعمه‌تیان پێ ده‌ده‌ین پاشان له‌لایه‌ن ئێمه‌وه‌ دووچاریان ده‌بێت سزای سه‌ختی ئازارده‌ر.
  ئه‌مانه‌ (ی باسکران) له‌ هه‌واڵه‌ گرنگه‌ نادیاره‌کانه‌ به‌نیگا بۆمان ناردی نه‌ تۆو نه‌ گه‌له‌که‌ت نه‌تان ده‌زانین له‌پێش ئه‌م (نیگای ئێمه‌) که‌واته‌ خۆڕاگر به‌ به‌ڕاستی سه‌رئه‌نجام بۆ له‌خوا ترسانه‌.
  وه‌ بۆلای (گه‌لی) عاد هوودی برایانمان نارد وتی ئه‌ی گه‌له‌که‌م خوا بپه‌رستن هیچ په‌رستراوێکتان نی یه‌ بێجگه‌ له‌ ئه‌و ئێوه‌ ته‌نها درۆ هه‌ڵئه‌به‌ستن.
  ئه‌ی گه‌له‌که‌م له‌سه‌ر ئه‌م (گه‌یاندنی په‌یامه‌) داوای هیچ پاداشتێکتان لێ ناکه‌م پاداشتی من هه‌ر له‌سه‌ر ئه‌و (خوا) یه‌ که‌ دروستی کردووم ده‌ی ئایا ژیر نابن.
  وه‌ ئه‌ی گه‌له‌که‌م داوای لێبوردن له‌ په‌روه‌ردگارتان بکه‌ن دواتر بگه‌ڕێنه‌وه‌ بۆلای ئه‌و (ئه‌گه‌ر وابکه‌ن خوا) له‌ ئاسمانه‌وه‌ (باران) ده‌بارێنێ به‌سه‌رتاندا به‌لێزمه‌ و هێزێ تر زیاد ده‌کات بۆ هێزه‌که‌تان وه‌ ڕوو وه‌رمه‌گێڕن (له‌ بانگه‌وازه‌که‌م) به‌ تاوان باری.
  وتیان ئه‌ی هوود تۆ هیچ به‌ڵگه‌یه‌کی ڕوونت بۆ نه‌هێناوین بۆیه‌ ئێمه‌ش واز له‌ په‌رستراوه‌کانمان ناهێنین له‌به‌ر قسه‌ی تۆ وه‌ ئێمه‌ باوه‌ڕت پێ ناکه‌ین.
  ئێمه‌ ته‌نها (ئه‌وه‌ به‌تۆ) ده‌ڵێین هه‌ندێ له‌ په‌رستراوه‌کانمان تووشیان کردووی به‌ شێتی وتی به‌ڕاستی من خوا ده‌که‌م به‌شایه‌ت و ئێوه‌ش شایه‌ت بن که‌ به‌ڕاستی من به‌ریم و دوورم له‌وه‌ی که‌ ئێوه‌ ده‌یکه‌نه‌ هاوبه‌ش بۆ خوا.
  جگه‌ له‌ خوا جا هه‌مووتان پیلانم لێ بگێڕن له‌پاشان مۆڵه‌تیشم مه‌ده‌ن و لێم مه‌وه‌ستن.
  به‌ڕاستی من پشتم به‌خوا به‌ستووه‌ که‌ په‌روه‌ردگاری من و په‌روه‌ردگاری ئێوه‌یشه‌ هیچ گیانله‌به‌رێك نی یه‌ مه‌گه‌ر خوا ده‌سه‌ڵات داره‌ به‌سه‌ریا (بگری مووی پێشه‌ سه‌ریه‌تی) به‌ڕاستی په‌روه‌ردگارم له‌سه‌ر ڕێگه‌یه‌کی ڕاسته‌.
  ئه‌وسا ئه‌گه‌ر ئێوه‌ ڕوو وه‌رگێڕن ئه‌وه‌ بێگومان من پێم ڕاگه‌یاندوون ئه‌وه‌ی به‌ مندا نێردراوه‌ بۆتان وه‌ په‌روه‌ردگارم کۆمه‌ڵێکی تر له‌ شوێنی ئێوه‌ داده‌نێ ئێوه‌ش هیچ زیانێ به‌خوا ناگه‌یه‌نن به‌ڕاستی په‌روه‌ردگارم به‌سه‌ر هه‌موو شتێکدا چاودێرو پارێزه‌ره‌.
  وه‌ کاتێ فه‌رمانی ئێمه‌ هات (بۆ له‌ناوبردنیان) هوودمان ڕزگار کرد ئه‌وانه‌ش باوه‌ڕیان هێنابوو له‌گه‌ڵی به‌ میهره‌بانی خۆمان وه‌ ئه‌وانمان له‌ سزایه‌کی توندو به‌هێز ڕزگار کرد.
  ئه‌وه‌ش گه‌لی عاد بوو باوه‌ڕیان نه‌هێنا به‌ به‌ڵگه‌و موعجیزه‌کانی په‌روه‌ردگاریان و سه‌رپێچی نێرراوه‌کانی خوایان کرد و شوێن فه‌رمانی هه‌موو زۆردارێکی سه‌رکه‌ش که‌وتن.
  بو شوێنیاندا نێررا نه‌فرین له‌م دنیایه‌دا و له‌ ڕۆژی دواییشدا بێداربن به‌ڕاستی گه‌لی عاد بڕوایان به‌ په‌روه‌ردگاریان نه‌هێنا بێداربن دووری و له‌ناوچوون بۆ عادی گه‌لی هوود.
  بۆ گه‌لی سه‌موودیش ناردمان صاڵح پێغه‌مبه‌ر(علیه‌ السلام) ی برایان وتی ئه‌ی گه‌له‌که‌م خوا بپه‌رستن هیچ په‌رستراوێکتان نی یه‌ بێجگه‌ له‌و ئه‌و دروستی کردوون له‌ زه‌وی دا و کردونی به‌ ئاوه‌دان که‌ره‌وه‌ تێیدا که‌واته‌ داوای لێبوردنی لێ بکه‌ن پاشان بگه‌ڕێنه‌وه‌ بۆلای به‌ڕاستی په‌روه‌ردگارم زۆر نزیکی دوعا وه‌رگره‌.
  وتیان ئه‌ی صاڵح به‌ڕاستی تۆ له‌ناوماندا جێ ی ئومێد بووی پێش ئه‌مه‌ ئایا به‌رگریمان ده‌که‌ی له‌ په‌رستنی ئه‌وه‌ی که‌ باوو باپیرانمان په‌رستوویانه و به‌ڕاستی ئێمه‌ له‌ گومان داین له‌وه‌ی تۆ بانگمان ده‌که‌یت بۆلای و دوو دڵین.‌
  صاڵح وتی ئه‌ی گه‌له‌که‌م پێم بڵێن ئه‌گه‌ر من به‌ڵگه‌یه‌کی ئاشکرام هه‌بێ له‌لایه‌ن په‌روه‌ردگارمه‌وه‌ وه‌ له‌لایه‌ن خۆیه‌وه‌ پێغه‌مبه‌رێتی پێ به‌خشیبم جا کێ یارمه‌تیم ده‌دات له‌ به‌رامبه‌ر خوادا ئه‌گه‌ر سه‌رپێچی ئه‌و بکه‌م که‌واته‌ ئێوه‌ هیچ بۆ من زیاد ناکه‌ن زه‌ره‌رو زیان نه‌بێت.
  ئه‌ی گه‌له‌که‌م ئه‌مه‌ وشتره‌که‌ی خوایه‌ که‌ موعجیزه‌یه‌کی ڕوونه‌ بۆ ئێوه‌ (له‌سه‌ر پێغه‌مبه‌رێتیه‌که‌م) جا ئێوه‌ش وازی لێبێنن با له‌ زه‌وی خوا بخوات (بله‌وه‌ڕێت) به‌ خراپه‌ ده‌ستی بۆ مه‌به‌ن ئه‌گینا سزایه‌کی به‌ زوویی تووشتان ده‌بێت.
  که‌چی ئه‌وان وشتره‌که‌یان سه‌ربڕی جا (صاڵح) وتی ڕابوێرن له‌ماڵی خۆتاندا سێ ڕۆژ ئه‌وه‌ به‌ڵێنێکه‌ درۆ نی یه‌.
  جا کاتێ فه‌رمانمان هات (بۆ له‌ناو بردنیان) صاڵح مان ڕزگار کرد ئه‌وانه‌ش بڕوایان هێنابوو له‌گه‌ڵی به‌ به‌زه‌ییه‌ك له‌لایه‌ن خۆمانه‌وه‌ له‌ سه‌رشۆڕی و ڕیسوایی ئه‌و ڕۆژه‌ به‌ڕاستی په‌روه‌ردگارت هه‌ر خۆی به‌ توانا و به‌ ده‌سه‌ڵاته‌.
  ئه‌وانه‌ش که‌ سته‌میان کرد شریخه‌یه‌ك گرتنی ئیتر له‌ناو ماڵه‌کانیاندا که‌وتن به‌ڕوودا و جووڵه‌یان لێ بڕا واته‌ مردن.
  وه‌ك ئه‌وه‌ی له‌وێدا نه‌بووبن بێدار بن به‌ڕاستی سه‌موودیه‌کان بێ بڕوابوون به‌ په‌روه‌ردگاریان بێداربن دووری و له‌ناوچوون بۆ سه‌موودیه‌کان.
  سوێند به‌خوا بێگومان نێرراوه‌کانمان هاتن بۆلای ئیبراهیم به‌ مژده‌وه‌ وتیان سه‌لامی خوات لێ بێت (ئه‌ویش) وتی سه‌لامی خوا له‌ ئێوه‌ش ئینجا ئه‌وه‌نده‌ی نه‌برد (ئیبراهیم) خێرا گوێره‌که‌یه‌کی برژاوی هێنا بۆیان.
  جا کاتێ بینی ده‌ستیان درێژ ناکه‌ن بۆی (و لێ ی ناخۆن) نائاسایی هاتنه‌ به‌رچاوی و له‌ ده‌روونی خۆیدا مه‌ترسی لێ کردن (که‌ نیازی خراپیان هه‌بێ) وتیان مه‌ترسه‌ به‌ڕاستی ئێمه‌ نێرراوین بۆ سه‌ر گه‌لی لووط.
  له‌و کاته‌دا خێزانه‌که‌ی وه‌ستا بوو و پێکه‌نی ئێمه‌ش مژده‌مان پێ دا به‌ ئیسحاق وه‌ له‌ پاش ئیسحاق (مژده‌مان پێ دا) به‌ یه‌عقوب (که‌ کوڕی ئیسحاق) ه‌.
  خێزانی ئیبراهیم وتی وه‌یڕۆ (وای) چۆن منداڵم ده‌بێ که‌ من پیره‌ ژنێکم ئه‌وه‌ش مێرده‌که‌مه‌ که‌ پیره‌ به‌ڕاستی ئه‌مه‌ شتێکی سه‌یره‌.
  فریشته‌کان وتیان تۆ سه‌رت سوڕده‌مێنێ؟ له‌ فه‌رمانی خوا ڕه‌حمه‌ت و به‌ره‌کاتی زۆری خواتان له‌سه‌ر بێ ئه‌ی ئال و به‌یتی ئیبراهیم به‌ڕاستی خوا سوپاس کراوی چاکه‌ فراوانه‌.
  ئینجا کاتێ ترس و بیمی ئیبراهیم لاچوو نه‌ما وه‌ مژده‌که‌شی بۆ هات له‌باره‌ی گه‌له‌که‌ی لووط ده‌مه‌ته‌قێ ی له‌گه‌ڵ ده‌کردین.
  چونکه‌ به‌ڕاستی ئیبراهیم له‌سه‌ر خۆو دڵ نه‌رم و ڕوو له‌خوا بوو.
  ئه‌ی ئیبراهیم وازبهێنه‌ له‌م کاره‌ به‌ڕاستی بێگومان ده‌رچووه‌ (بۆ ئه‌وکاره‌) فه‌رمانی په‌روه‌ردگارت وه‌ به‌ڕاستی بۆ ئه‌وانه‌ دێت سزایه‌کی نه‌گه‌ڕاوه‌.
  کاتێ که‌ هاتن فریشته‌کانمان بۆ لای لووط هاتنیانی پێ ناخۆش بوو وه‌ دڵگران بوو پێیان وه‌ وتی ئه‌م ڕۆژه‌ ڕۆژێکی سه‌خته‌.
  وه‌ گه‌له‌که‌ی هاتن بۆ لای په‌له‌یان ده‌کرد (له‌هاتن) بۆ لای له‌ کاتێکدا ئه‌وان له‌وه‌و پێش هه‌میشه‌ کرده‌وه‌ به‌ده‌کانیان ئه‌نجام ده‌دا وتی ئه‌ی گه‌له‌که‌م ئه‌وانه‌ کچه‌کانی منن (مه‌به‌ستی کچه‌کانی هۆزه‌که‌ی بوو) ئه‌وانه‌ پاك و حه‌ڵاڵن بۆتان ده‌ی له‌خوا بترسن و سه‌رشۆڕو بێ ئابڕوم مه‌که‌ن له‌باره‌ی میوانه‌کانمه‌وه‌ ئاخۆ پیاوێکی ژیرو تێگه‌یشتووتان تێدا نی یه‌.
  وتیان سوێندبێ بێگومان تۆ ئاگاداری ئێمه‌ هیچ هه‌ق (و ئاره‌زوو) ێکمان له‌ کچه‌کانتدا نیه‌ وه‌ به‌ڕاستی تۆ ده‌زانی ئێمه‌ چیمان ده‌وێ.
  وتی خۆزگه‌ له‌ به‌رانبه‌ر ئێوه‌دا هێزێکم ببوایه‌ یان په‌نایه‌کی قایم ببوایه‌ په‌نام پێ ببردایه‌ (به‌رگریم) ده‌کردن.
  فریشته‌کان وتیان ئه‌ی لووط به‌ڕاستی ئێمه‌ نێرراوی په‌روه‌ردگاری تۆین هه‌رگیز ناگه‌نه‌ لای تۆ جا شه‌و ڕه‌وی بکه‌ به‌ خێزان و که‌س و کارت له‌ به‌شێکی شه‌ودا و با هیچ که‌س له‌ ئێوه‌ لانه‌کاته‌وه‌ به‌ دوای خۆیدا بێجگه‌ له‌ ژنه‌که‌ت به‌ڕاستی ئه‌و تووشی ده‌بێ ئه‌وه‌ی که‌ تووشی ئه‌وان (گه‌له‌که‌ت) ده‌بێ بێگومان وه‌ختی له‌ناو بردنیان به‌ره‌به‌یانه‌ ئایا به‌ره‌به‌یان نزیك نی یه‌.
  جا که‌ فه‌رمانی ئێمه‌ هات (بۆ له‌ناو بردنیان) ئه‌و (شوێنه‌) مان سه‌رو ژێر کرد و باراندمان به‌سه‌ریاندا ورده‌ زیخی گڵین به‌دوای یه‌کداو بێ بچڕان ده‌باری.
  نیشانه‌ دارکراو بوون لای په‌روه‌ردگارته‌وه‌ وه‌ ئه‌و (سزایه‌) دوور نی یه‌ له‌ سته‌م کارانه‌وه‌.
  وه‌ (ناردمان) بۆ (خه‌ڵکی) مه‌دیه‌نیش شوعه‌یبی برایان وتی ئه‌ی گه‌له‌که‌م خوا بپه‌رستن هیچ په‌رستراوێکتان نی یه‌ بێجگه‌ ئه‌و، وه‌ که‌م و کوڕی مه‌که‌ن له‌ پێوانه‌ و کێشانه‌دا به‌ڕاستی من ده‌تان بینم به‌ ماڵ و سامانی زۆره‌وه‌ وه‌ به‌ڕاستی من ده‌ترسم لێتان سزای ڕۆژی داگیر(تان تووش) بێت.
  جا ئه‌ی گه‌له‌که‌م پێوانه‌ و کێشانه‌ ڕاست و دروست ئه‌نجام بده‌ن وه‌ که‌م و کوڕی مه‌که‌ن له‌ شت و مه‌کی خه‌ڵکیدا و خراپه‌ کاری مه‌که‌ن (یا خراپه‌ بڵاو مه‌که‌نه‌وه‌) له‌ زه‌وی دا.
  ئه‌وه‌ی خوا ده‌یهێڵێته‌وه‌ (له‌ قازانجی حه‌ڵاڵ) چاکتره‌ بۆتان ئه‌گه‌ر ئێوه‌ بڕوادارن و من پارێزه‌ر نیم به‌سه‌رتانه‌وه‌.
  وتیان ئه‌ی شوعه‌یب ئایا نوێژه‌که‌ت فه‌رمانت پێ ده‌دات که‌ ئێمه‌ وازبێنین له‌وه‌ی باوو باپیرانمان په‌رستوویانه‌ یان وازبێنین له‌وه‌ی به‌ ویستی خۆمان له‌ماڵ و سامانماندا ده‌یکه‌ن به‌ڕاستی تۆ په‌له‌نه‌که‌ری لێ زان و هۆشمه‌ندیت.
  وتی ئه‌ی گه‌له‌که‌م هه‌واڵم بده‌نێ ئه‌گه‌ر من به‌ڵگه‌یه‌کی ڕوونم له‌لایه‌ن په‌روه‌ردگارمه‌وه‌ پێ بێ وه‌ ڕۆزیه‌کی زۆرو باشی پێدابم له‌لایه‌ن خۆیه‌وه‌ (چ مه‌به‌ستێکم هه‌یه‌ درۆ بکه‌م) وه‌ من هه‌رگیز نامه‌وێ پێچه‌وانه‌ی ئێوه‌ بکه‌م له‌و (کاره‌ی) به‌رگری ئێوه‌ی لێ ده‌که‌م (خۆم بیکه‌م) من هیچ مه‌به‌ستێکم نی یه‌ بێجگه‌ له‌ چاك کردن ئه‌وه‌نده‌ی بتوانم سه‌رکه‌وتوویم ته‌نها به‌ (پشتیوانی) خوایه‌ پشتم هه‌ر به‌و به‌ستووه‌ هه‌ر بۆ لای ئه‌ویش ده‌گه‌ڕێمه‌وه‌.
  ئه‌ی گه‌له‌که‌م دژایه‌تیتان له‌گه‌ڵم نه‌بێته‌ هۆی ئه‌وه‌ی تووشتان ببێ وێنه‌ی ئه‌و (سزایه‌) ی تووشی گه‌لی نووح یان گه‌لی هوود یان گه‌لی صاڵح بوو خۆ گه‌له‌که‌ی لووط دوور نی یه‌ لێتانه‌وه‌ (چییان به‌سه‌ر) هات.
  وه‌ داوای لێبوردنیش له‌ په‌روه‌ردگارتان بکه‌ن پاشان بگه‌ڕێنه‌وه‌ بۆ لای به‌ڕاستی په‌روه‌ردگارم میهره‌بانی دڵسۆزه‌.
  وتیان ئه‌ی شوعه‌یب ئێمه‌ تێناگه‌ین له‌ زۆرێ له‌وه‌ی تۆ ده‌یڵێیت به‌ڕاستی ئێمه‌ تۆ به‌ لاواز ده‌بینین له‌ناوماندا خۆ ئه‌گه‌ر (له‌به‌ر) خزمه‌کانت نه‌بوایه‌ دڵنیابه‌ به‌رد بارانمان ده‌کردی (چونکه‌) تۆ خۆت هیچ ده‌سه‌ڵاتێکت نی یه‌ له‌ به‌رامبه‌ر ئێمه‌دا.
  وتی ئه‌ی گه‌له‌که‌م ئایا خزمه‌کانم به‌ ده‌سه‌ڵات ترن له‌ به‌رامبه‌ر ئێوه‌دا له‌خوا له‌ کاتێکدا فه‌رمانی ئه‌و (خوا) تان پشت گوێ خستووه‌ به‌ڕاستی په‌روه‌ردگارم ئاگاداره‌ به‌ هه‌رچی ئێوه‌ ده‌یکه‌ن.
  ئه‌ی گه‌له‌که‌م کرده‌وه‌ بکه‌ن له‌سه‌ر بارو حاڵه‌تی خۆتان به‌ڕاستی منیش کارو کرده‌وه‌ ده‌که‌م له‌مه‌ودوا ده‌زانن کێ سزای بۆ دێت ڕیسواو سه‌ر شۆڕی ده‌کات وه‌ کێش درۆزنه‌ جا چاوه‌ڕوانی بکه‌ن به‌ڕاستی منیش له‌گه‌ڵتان چاوه‌ڕوانم.
  کاتێ فه‌رمانی ئێمه‌ هات (بۆ له‌ناوبردنیان) شوعه‌یبمان ڕزگار کرد و ئه‌وانه‌ش بڕوایان هێنا بوو له‌گه‌ڵی به‌ به‌زه‌یی له‌لایه‌ن خۆمانه‌وه‌ وه‌ ئه‌وانه‌ی سته‌میان کردبوو ناڵه‌و شریخه‌ که‌ (نه‌عره‌ته‌که‌) گرتنی ئیتر هه‌موویان له‌ماڵ و جێگاکانیاندا ده‌مه‌و ڕوو که‌وتن و جووڵه‌یان نه‌ما واته‌ مردن.
  وایان لێهات وه‌ك هه‌ر تێیدا نه‌بووبن بێداربن دووری و تیاچوون بۆ خه‌ڵکی مه‌دیه‌ن وه‌ك چۆن گه‌لی سه‌موود تیاچوون و دوور بوون له‌ ڕه‌حمی خوا.
  سوێند به‌خوا بێگومان ناردمان مووسا به‌ موعجیزه‌کانمانه‌وه‌ وه‌ به‌ ڕابه‌رو به‌ڵگه‌ی ڕوونه‌وه‌.
  بۆ لای فیرعه‌ون و پیاو ماقوڵه‌کانی به‌ڵام ئه‌وان شوێن فه‌رمانی فیرعه‌ون که‌وتن له‌ کاتێکدا فه‌رمانی فیرعه‌ون ڕاست و ڕه‌وا نه‌بوو.
  پێش گه‌له‌که‌ی ده‌که‌وێ له‌ ڕۆژی دواییدا ئینجا هه‌موویان ده‌باته‌ ناو ئاگری دۆزه‌خ ئایا چه‌ند خراپه‌ ئه‌و شوێنه‌ی ئه‌وانی بۆ ده‌برێ.
  وه‌ له‌م (دنیا) دا نه‌فرینیان به‌شوێندا نێرراوه‌ هه‌روه‌ها له‌ ڕۆژی دوایشدا ئایا چه‌ند خراپه‌ ئه‌و به‌خشراوه‌ی پێیان به‌خشرا.
  ئه‌وه‌ی (باسکرا بۆت چه‌ند هه‌واڵێکه‌) له‌ هه‌واڵه‌کانی شاره‌کانی ڕابوردوو ده‌یگێڕنه‌وه‌ بۆت (له‌م سوره‌ته‌دا) هه‌ندێکیان ماون و هه‌ندێکی تریان نه‌ماون (وه‌ك دروێنه‌کرا) بن.
  وه‌ ئێمه‌ سته‌ممان لێ نه‌کردن به‌ڵکو خۆیان سته‌میان کرد له‌ خۆیان جا هیچ سوودێکی پێ نه‌گه‌یاندن ئه‌و په‌رستراوانه‌یان که‌ ده‌یان په‌رستن و هاواریان لێ ده‌کردن له‌ جیاتی خوا به‌ هیچ شتێك (سودیان پێ نه‌گه‌یاندن) کاتێ فه‌رمانی په‌روه‌ردگارت هات (بۆ له‌ناو بردنیان) ئه‌و (بت) انه‌ هیچیان زیاد نه‌کرد بۆ ئه‌وانه‌(ی ده‌یان په‌رستن) بێجگه‌ زیان و له‌ناوچوون.
  ئا به‌و شێوه‌یه‌ سزادانی په‌روه‌ردگارت کاتێ خه‌ڵکی شاره‌کان سزا ده‌دات له‌ کاتێکدا سته‌مکاربوون به‌ڕاستی تۆڵه‌ سه‌ندنی ئه‌و ئازار ده‌رو به‌تینه‌.
  به‌ڕاستی له‌ودا (باسکرا) په‌ندو ئامۆژگاری هه‌یه‌ بۆ که‌سێ بترسێ له‌ سزای دوا ڕۆژ ئه‌و ڕۆژه‌ ڕۆژێکه‌ که‌ ئاده‌می بۆ کۆ ده‌کرێته‌وه‌ و ئه‌وه‌ ڕۆژێکی دیارو به‌رچاوه‌ (هه‌موان ئاماده‌ن تێ ی) دا.
  وه‌ ئێمه‌ دوای ناخه‌ین مه‌گه‌ر بۆ کاتێکی دیارو به‌رچاو.
  ئه‌و ڕۆژه‌ که‌ دێت هیچ که‌س قسه‌ ناکات مه‌گه‌ر به‌ مۆڵه‌تی خوا ئه‌وسا له‌ناویاندا هه‌یه‌ بێ به‌خت (نه‌گبه‌ت) و هه‌یه‌ به‌خته‌وه‌ر (ئاسوود) ه‌.
  جا ئه‌وانه‌ی بێ به‌خت بوون ئه‌وه‌ له‌ناو ئاگردان له‌ناو ئه‌و (ئاگره‌) دا هه‌ر ئاخ و هه‌نیسکیانه‌.
  تیایدا ده‌مێننه‌وه‌ به‌هه‌میشه‌یی تا ئاسمانه‌کان و زه‌وی بمێنێت مه‌گه‌ر ئه‌و که‌سه‌ی په‌روه‌ردگارت بیه‌وێ به‌ڕاستی په‌روه‌ردگارت ئه‌وه‌ی که‌ بیه‌وێت ده‌یکات.
  به‌ڵام ئه‌وانه‌ی که‌ به‌خته‌وه‌ر کراون ئه‌وه‌ له‌ به‌هه‌شت دان به‌هه‌میشه‌یی ده‌مێننه‌وه‌ تیایا تا ئاسمان و زه‌وی بمێنێت مه‌گه‌ر ئه‌و که‌سه‌ی په‌روه‌ردگارت بیه‌وێ ئه‌وه‌ به‌خشینێکه‌ بێ بڕانه‌وه‌.
  که‌واته‌ هیچ جۆره‌ گومان و دوو دڵیه‌کت نه‌بێ له‌ (ناڕاستی) ئه‌وه‌ی ئه‌وانه‌ ده‌یپه‌رستن ته‌نها ئه‌وه‌ ده‌په‌رستن که‌ باوو باپیرانیان ده‌یان په‌رست له‌وه‌و پێش به‌ڕاستی ئێمه‌ پێیان ده‌ده‌ین به‌ ته‌واوی به‌شی خۆیان (له‌سزا) بێ لێ که‌م کردنه‌وه‌ واته‌ پڕاوپڕ.
  سوێند به‌خوا به‌ڕاستی ئێمه‌ به‌خشیمان به‌ مووسا په‌ڕاو (ته‌ورات) ئینجا جیاوازی تێداکرا ئه‌گه‌ر له‌به‌ر بڕیارێك نه‌بوایه‌ که‌ پێشتر دراوه‌ له‌لایه‌نی په‌روه‌ردگارته‌وه‌ دادوه‌ری ده‌کرا له‌ نێوانیاندا و به‌ڕاستی ئه‌وانه‌ له‌ گومان و دوو دڵیدان له‌و (قورئان) ه‌.
  بێگومان هه‌موو (ئه‌وانه‌ی جیاوازن) په‌روه‌ردگارت (پاداشتی) کرده‌وه‌کانیان به‌ ته‌واوی پێ ده‌دات به‌ڕاستی ئه‌و ئاگاداره‌ به‌هه‌ر کرده‌وه‌یه‌ك که‌ ده‌یکه‌ن.
  که‌واته‌ ڕاست به‌ به‌و شێوه‌ی فه‌رمانت پێدراوه‌ وه‌ ئه‌وانه‌ش تۆبه‌یان کردووه‌ له‌گه‌ڵ تۆدا (و گه‌ڕاونه‌ته‌وه‌) زیاده‌ ڕه‌وی مه‌که‌ن به‌ڕاستی ئه‌و (خوا) بینایه‌ به‌هه‌ر کرده‌وه‌یه‌ك که‌ ده‌یکه‌ن.
  پاڵ مه‌ده‌ن به‌وانه‌وه‌ که‌ سته‌میان کردووه‌ چونکه‌ دووچاری ئاگری دۆزه‌خ ده‌بن و بێجگه‌ له‌ خوا هیچ پشتیوانێکتان نابێ پاشانیش یارمه‌تی نادرێن.
  وه‌ نوێژ ئه‌نجام بده‌ له‌م سه‌رو ئه‌وسه‌ری ڕۆژدا و له‌ به‌شێك له‌ شه‌ودا چونکه‌ به‌ڕاستی (کرده‌وه‌) چاکه‌کان (کرده‌وه‌) خراپه‌کان لاده‌به‌ن ئه‌وه‌ په‌ند و ئامۆژگاری یه‌ بۆ په‌ند وه‌رگران.
  وه‌ خۆڕاگر به‌ چونکه‌ به‌ڕاستی خوا پاداشتی چاکه‌ کاران ون ناکات.
  ده‌ی با ببوایه‌ له‌ناو ئه‌و ئوممه‌تانه‌ی که‌ له‌ پێش ئێوه‌دا بوون که‌سانی خاوه‌ن ئایین و ژیری که‌ به‌رگریان بکردایه‌ له‌ خراپه‌کاری له‌ زه‌وی دا مه‌گه‌ر که‌مێك له‌وانه‌ی ڕزگارمان کردن له‌و گه‌لانه‌دا وه‌ ئه‌وانه‌ی که‌ سته‌میان کرد شوێنی ژیان  خۆشی و ڕابواردن که‌وتن و به‌رده‌وام بوون له‌ خراپه‌کاری.
  هه‌رگیز په‌روه‌ردگارت له‌ناوی نه‌بردووه‌ (دانیشتوانی) شاره‌کان به‌سته‌م له‌ کاتێکدا دانیشتوانی (ئه‌و شارانه‌) چاکه‌ کاربووبن.
  گه‌ر په‌روه‌ردگارت بیویستایه‌ گشت خه‌ڵکی ده‌کرد به‌ (په‌یڕه‌وی) یه‌ك ئایین به‌ڵام ئه‌وان به‌رده‌وام جیاواز ده‌بن.
  مه‌گه‌ر که‌سێ په‌روه‌ردگارت میهره‌بانی له‌گه‌ڵ کردبێ وه‌ هه‌ر له‌به‌ر ئه‌وه‌ش دروستی کردوون بڕیاری په‌روه‌ردگارت ده‌رچوو (کۆتایی هات) که‌ سوێند به‌خوا دۆزه‌خ پڕ ده‌که‌م له‌ جنۆکه‌ و له‌ ئاده‌می هه‌موو پێکه‌وه‌.
  هه‌مووت بۆ ده‌گێڕنه‌وه‌ له‌ هه‌واڵی پێغه‌مبه‌ران (علیهم السلام) ئه‌وه‌ی که‌ دڵی تۆی پێ دامه‌زراو بکه‌ین وه‌ له‌م (سوره‌ته‌) دا حه‌ق و ڕاستیت بۆ هاتووه‌ وه‌ ئامۆژگاری و په‌ندیشی تیایه‌ بۆ بڕواداران.
  وه‌ بڵێ به‌وانه‌ی که‌ بڕوا ناهێنن ئێوه‌ کرده‌وه‌ بکه‌ن له‌سه‌ر شێوه‌ی خۆتان (که‌وان له‌سه‌ری) بێگومان ئێمه‌ش کرده‌وه‌ ده‌که‌ین.
  ئه‌وسا چاوه‌ڕوانی بکه‌ن (بۆ به‌سه‌رهارتی خراپ) به‌ڕاستی ئێمه‌ش چاوه‌ڕوانین.
  وه‌ ته‌نها بۆ خوایه‌ (زانینی) نهێنی یه‌کانی ئاسمانه‌کان و زه‌وی هه‌ر بۆ لای ئه‌و ده‌گه‌ڕێنرێته‌وه‌ هه‌موو کارو بارێك که‌واته‌ ئه‌و بپه‌رسته‌ و هه‌ر پشت به‌و ببه‌سته‌ وه‌ بێگومان په‌روه‌ردگارت بێ ئاگا نی یه‌ له‌هه‌ر کرده‌وه‌یه‌ك ئێوه‌ ده‌یکه‌ن.
  به‌ (ئه‌لیف ، لام ، ڕا) ده‌خوێنرێته‌وه‌ ئه‌مانه نیشانه‌کانی کتێبی ئاشکران.
  به‌ڕاستی ئێمه‌ ناردومانه‌ته‌ خواره‌وه‌ قورئانێك به‌ عه‌ره‌بی بۆ ئه‌وه‌ی ژیربن و لێ ی تێ بگه‌ن.
  ئێمه‌ ده‌گێڕینه‌وه‌ بۆ تۆ جوان ترین چیرۆك و به‌سه‌رهات له‌ڕێگای ئه‌م قورئانه‌وه‌ نیگامان کردووه‌ بۆت هه‌رچه‌نده‌ تۆ له‌پێش (هاتنی) ئه‌م قورئانه‌دا له‌بێ ئاگایان بووی.
  بیریان خه‌ره‌وه‌ کاتێ یوسف به‌ باوکی وت ئه‌ی بابه‌ گیان به‌ڕاستی من له‌ خه‌ومدا بینیم یازده‌ ئه‌ستێره‌و مانگ و ڕۆژ بینیمن سوژده‌یان بۆ ده‌بردم.
  ووتی ئه‌ی کوڕی شیرینم خه‌وه‌که‌ت مه‌گێڕه‌ره‌وه‌ بۆ براکانت نه‌وه‌ك به‌هۆیه‌وه‌ فێڵ و پیلانێکت لێبکه‌ن به‌ڕاستی شه‌یتان دوژمنێکی ئاشکرایه‌ بۆ ئاده‌می.
  ئا به‌و شێوه‌یه‌ هه‌ڵت ده‌بژێرێ (بۆ پێغه‌مبه‌رایه‌تی) په‌روه‌ردگارت وه‌ فێرت ده‌کات به‌شێك له‌خه‌و په‌رژین وه‌ به‌هره‌ی خۆی ته‌واو ده‌کات بۆت وه‌ بۆ بنه‌ماڵه‌ی یه‌عقوب هه‌رچۆنێ ته‌واوی کرد بۆ هه‌ردوو باپیره‌ت له‌ پێشدا که‌ ئیبراهیم و ئیسحاقن به‌ڕاستی په‌روه‌ردگارت زانای کار دروسته‌.
  سوێند به‌خوا به‌ڕاستی له‌به‌سه‌رهاتی یوسف و براکانی دا  په‌ندو ئامۆژگاری هه‌یه‌ بۆ پرسیارکه‌ران.
  کاتێ (برایانی یوسف) وتیان بێگومان یوسف و براکه‌ی خۆشه‌ویسترن له‌ ئێمه‌ به‌لای باوکمانه‌وه‌ له‌ کاتێکدا ئێمه‌ کۆمه‌ڵێکی به‌وزه‌و تواناین به‌ڕاستی  باوکمان له‌ هه‌ڵه‌یه‌کی ڕوون و ئاشکرادایه‌.
  هه‌ندێکیان وتیان یوسف بکوژن یا توڕی بده‌نه‌ زه‌وی یه‌کی دوور (ئه‌و کاته‌) سه‌رنجی باوکتان ته‌نیا بۆ لای ئێوه‌ ده‌بێت و له‌دوای ئه‌وه‌وه‌ ده‌بن به‌ کۆمه‌ڵێکی چاکه‌کار به‌ تۆبه‌ کردن.
  قسه‌که‌رێك له‌وان وتی یوسف مه‌کوژن به‌ڵکو فڕێ ی بده‌نه‌ بێخی بیرێکه‌وه‌ هه‌ندێ له‌ کاروانیه‌کان (ده‌ی دۆزنه‌وه‌) هه‌ڵی ده‌گرن ئه‌گه‌ر ئێوه‌ (کاره‌که‌) هه‌ر ده‌که‌ن.
  ووتیان ئه‌ی باوکی به‌ڕێزمان له‌به‌رچی تۆ لێمان دڵنیا نیت ده‌رباره‌ی یوسف له‌ کاتێکدا که‌ئێمه‌ دڵسۆزو خه‌مخۆرین بۆی.
  سبه‌ینێ له‌گه‌ڵمان بینێره‌ (بۆ ده‌رو ده‌شت) (به‌ئاره‌زووی خۆی) خواردن بخوات و یاری بکات و بێگومان ئێمه‌ پارێزگاری ده‌که‌ین.
  باوکیان وتی به‌ڕاستی دڵته‌نگ و خه‌مبار ده‌بم که‌ئێوه‌ یوسف به‌رن (له‌گه‌ڵ خۆتان) وه‌ ده‌ترسم که‌ گورگ بیخوات له‌کاتێکدا که‌ئێوه‌ لێی بێ ئاگا بن.
  ووتیان سوێند به‌ خوا ئه‌گه‌ر گورگ خواردی له‌کاتێکدا ئێمه‌ ده‌سته‌یه‌کی به‌هێزین به‌ڕاستی ئه‌و کاته‌ ئێمه‌ زه‌ره‌ر مه‌ندین واته‌ ڕوو زه‌ردی تۆ ده‌بین.
  ئینجا کاتێ یوسفیان برد له‌گه‌ڵ خۆیان وه‌ هه‌موو بڕیاریاندا بیخه‌نه‌ بێخی بیره‌که‌وه‌ وه‌ ئێمه‌ سرووشمان بۆ (یوسف) کرد سوێند به‌خوا هه‌واڵی ئه‌م کاره‌یان پێ ده‌ده‌یت (که‌پێیان کردی) له‌ کاتێکدا ئه‌وان هه‌ست ناکه‌ن.
  جا ئێواره‌ دره‌نگانێك هاتنه‌وه‌ بۆ لای باوکیان ده‌گریان.
  ووتیان ئه‌ی باوکی ئێمه‌ به‌ڕاستی ئێمه‌ ڕۆیشتین پێشبڕکێمان ده‌کرد و یوسفمان لای شتومه‌که‌کانمان به‌جێ هێشت بۆیه‌ گورگ خواردی وه‌ تۆ قه‌ت باوه‌ڕ به‌ ئێمه‌ ناکه‌یت هه‌رچه‌ند ئێمه‌ ڕاستگۆش بین.
  براکانی کراسه‌که‌ی یوسفیان هێنایه‌وه‌ که‌ خوێنی درۆینه‌ی پێوه‌ بوو (باوکیان) وتی به‌ڵکو دڵ و ده‌روونی خۆتان ئه‌م کاره‌ (ناپه‌سه‌نده‌) ی بۆ ئاسان و جوان کردوون (ووتی جا ئارام ده‌گرم) به‌ ئارام گرتنێکی چاك و په‌سه‌ند خواش یارمه‌تی ده‌رمه‌ له‌سه‌ر ئه‌وه‌ی باسی ده‌که‌ن.
  جا کاروانێك هات و ئاوهێنه‌ره‌که‌یان نارد (بۆ ئاو) ئه‌ویش دۆڵچه‌که‌ی داهێڵا بۆ ناو بیره‌که‌ (که‌ دۆڵچه‌که‌ی هێنایه‌ سه‌ره‌وه‌) وتی ئه‌ی خه‌ڵکینه‌ موژده‌ بێ ئه‌مه‌ کوڕێکه‌ وه‌ ئه‌وان (یوسف) یان شارده‌وه‌ کردیانه‌ کاڵای بازرگانی وه‌ خوا زانایه‌ به‌وه‌ی ئه‌وانه‌ ده‌یکه‌ن.
  و فرۆشتیان به‌ نرخێکی که‌م که‌ چه‌ند ده‌رهه‌مێك بوو و ئه‌وان بێ نیاز بوون لێی چونکه‌ ده‌ترسان ڕازیان ده‌رکه‌وێ.
  وه‌ ئه‌و که‌سه‌ی له‌ میسر یوسفی کڕی وتی به‌ژنه‌که‌ی ڕێزی لێ بگره‌ (شوێن حه‌وانه‌وه‌ی چاکی بۆ ئاماده‌ بکه‌) به‌ڵکو سوودمان پێ بگه‌یه‌نێت یان بیکه‌ین به‌کوڕی خۆمان ئا به‌م جۆره‌ یوسفمان جێ گیر کرد (و پله‌ و پایه‌مان پێدا) له‌زه‌وی (میسر) دا (ئه‌مه‌مانکرد) تا فێری خه‌و لێکدانه‌وه‌ی بکه‌ین وه‌ خوا به‌سه‌ر کاری خۆیدا زاڵه‌ به‌ڵام زۆربه‌ی خه‌ڵکی نازانن.
  وه‌ کاتێ بوو به‌ پیاو و پێ گه‌یی فه‌رمان ڕه‌وایی و زانیاریمان پێدا وه‌ ئا به‌م جۆره‌ پاداشتی چاکه‌کاران ده‌ده‌ینه‌وه‌.
  ئه‌و ئافره‌ته‌ی یوسف له‌ماڵیدا بوو ده‌ست تێکه‌ڵاوی له‌یوسف ویست و هه‌موو ده‌رگاکانی داخست وتی وه‌ره‌ پێشه‌وه‌ به‌په‌له‌ بۆ ئه‌وه‌ی بۆت ئاماده‌یه‌ (یوسف) وتی من په‌نا ده‌گرم به‌خوا به‌ڕاستی ئه‌و (خوا) په‌وه‌ردگاری منه‌ (یا عه‌زیزی میسر خاوه‌نی منه‌) ڕێزی لێ گرتووم به‌ڕاستی سته‌م کاران ڕزگار نابن.
  سوێند به‌خوا بێگومان ئه‌و ژنه‌ نیازی (تێکه‌ڵی ژن و مێردی) یوسفی کرد یوسفیش نیازی ئه‌و (ژنه‌) ی کرد ئه‌گه‌ر ئه‌و به‌ڵگه‌ ڕوونه‌ی په‌وه‌ردگاری نه‌دیایه‌ ئا به‌و جۆره‌ (به‌ڵگه‌مان نیشانی یوسف دا) بۆ ئه‌وه‌ی خراپه‌و داوێن پیسی لێ دوور بخه‌ینه‌وه‌ چونکه‌ به‌ڕاستی ئه‌و (یوسف) له‌ به‌نده‌ پاك و هه‌ڵبژارده‌کانی ئێمه‌یه‌. 
  یوسف و ئافره‌ته‌که‌ هه‌ردووکیان بۆ لای ده‌رگاکه‌ ڕایان کرد و (ئافره‌ته‌که‌) کراسه‌که‌ی (یوسفی) دڕاند له‌دواوه‌ جا هه‌ردووکیان تووشی مێردی (ئافره‌ته‌که‌) بوون له‌به‌رده‌م ده‌رگاکه‌ (ی ده‌ره‌وه‌) دا (ئافره‌ته‌که‌) وتی هیچ تۆڵه‌یه‌کی نیه‌ ئه‌و که‌سه‌ ویستبێتی خراپه‌ (داوێن پیسی) له‌گه‌ڵ خێزانه‌که‌تدا بکات جگه‌ له‌وه‌ی به‌ند بکرێ یان سزایه‌کی سه‌خت بدرێ.
  یوسف وتی ئه‌و (ژنه‌) داوێن پیسی له‌من ویستووه‌ ئه‌وسا شایه‌تێك له‌که‌س و کاری ئه‌و (ئافره‌ته‌) شایه‌تی دا (ووتی) ئه‌گه‌ر کراسه‌که‌ی (یوسف) لای پێشه‌وه‌ دڕێنرابێ ئه‌وه‌ ئافره‌ته‌که‌ ڕاست ده‌کات وه‌ ئه‌و(یوسف) له‌ درۆزنانه‌.
  وه‌ ئه‌گه‌ر کراسه‌که‌ی له ‌دواوه‌ دڕێنرابێ ئه‌وه‌ ئافره‌ته‌که‌ درۆ ده‌کات و ئه‌و (یوسف) له‌ڕاست گۆیانه‌.
  ئینجا کاتێ( عه‌زیز) بینی کراسه‌که‌ی یوسف له‌دواوه‌ دڕاوه‌ وتی به‌ڕاستی ئه‌مه‌ له‌ فڕوفێڵی ئێوه‌یه‌ (ئافره‌تان) به‌ڕاستی فڕوفێڵی ئێوه‌ زۆر گه‌وره‌یه‌.
  عه‌زیز وتی یوسف واز بێنه‌ له‌م کاره‌و باسی مه‌که‌ و (ژنه‌که‌) تۆش بۆ گوناهه‌که‌ت داوای لێخۆش بوون بکه‌ چونکه‌ به‌ڕاستی تۆ له‌پێڕی تاوانبارانی.
  ده‌ه‌سته‌یه‌ك له‌ ژنانی شار (به‌ ته‌شه‌ره‌وه‌) وتیان ژنه‌که‌ی عه‌زیز (ی میسر) ده‌یه‌وێ (هه‌وڵ ده‌دا) له‌گه‌ڵ غوڵامه‌که‌ی داوێن پیسی بکات به‌ڕاستی خۆشه‌ویستی (ئه‌و غوڵامه‌) چووه‌ته‌ ناو په‌رده‌ی دڵی به‌ڕاستی ئێمه‌ ئه‌و (ژنه‌) ده‌بینین له‌ گومڕاییه‌کی ڕوون دایه‌.
  جا کاتێ ژنه‌که‌ (ی عه‌زیز) تانه‌و ته‌شه‌ری ئه‌وانی بیست ناردی به‌دوایاندا ئاماده‌ی کرد بۆیان شوێنی (خۆشی دانیشتن و) شان دادان و هه‌ریه‌ك له‌وان چه‌قۆیه‌کی پێدان (بۆ میوه‌ له‌ت کردن) ئه‌سا وتی (به‌ یوسف) وه‌ره‌ بۆ ناویان (با بتبینن) هه‌ر که‌ ئه‌و (یوسف) یان بینی حه‌په‌سان (له‌جوانی ئه‌و) و هه‌موویان ده‌ستی خۆیانیان بڕی وتیان پاکی و بێگه‌ردی بۆ خوا ئه‌مه‌ ئاده‌می نی یه‌ ئه‌مه‌ ته‌نها فریشته‌یه‌کی به‌رزو به‌ڕێزه‌.
  ژنه‌که‌ وتی پێیان ئه‌مه‌ ئه‌و که‌سه‌یه‌ که‌ ئێوه‌ سه‌رزه‌نشتی منتان ده‌کرد له‌سه‌ری وه‌ سوێند به‌خوا بێگومان ویستم ده‌ستم له‌گه‌ڵ تێکه‌ڵ کات به‌ڵام ئه‌و خۆی گرتووه‌ (نه‌یکرد) وه‌ سوێند به‌خوا ئه‌گه‌ر ئه‌وه‌ی فه‌رمانی پێ ده‌که‌م نه‌یکات ئه‌وه‌ بێگومان به‌ند ده‌کرێ و له‌ ڕیسوایان ده‌بێت.
  یوسف وتی ئه‌ی په‌وه‌ردگارم به‌ند کردنم لا خۆشتره‌ له‌وه‌ی که‌ ئه‌وانه‌ داوای ده‌که‌ن لێم (بیکه‌م) وه‌ ئه‌گه‌ر لێم لانه‌ده‌ی پیلانی ئه‌وانه‌ دڵم بۆ لایان ده‌ڕوا (حه‌زیان لێ ده‌که‌م) و له‌ نه‌فامان ده‌بم و ده‌چمه‌ ڕیزیانه‌وه‌.
  ئه‌وسا په‌وه‌ردگاری دوعاکه‌ی لێ وه‌رگرت و پیلانه‌که‌ی ئه‌وانی لێ لادا به‌ڕاستی هه‌ر خوا بیسه‌ری زانایه‌.
  ئینجا بۆیان ده‌رکه‌وت و پێیان چاك بوو پاش ئه‌وه‌ی ئه‌و هه‌موو به‌ڵگه‌یان (لێ) بینی تا ماوه‌یه‌ك به‌ندی بکه‌ن.
  ئه‌وسا دوو کوڕی لاو (خزمه‌تکار) له‌گه‌ڵی چوونه‌ به‌ندیخانه‌ که‌ یه‌کێکیان وتی (به‌ یوسف) به‌ڕاستی له‌ خه‌ومدا خۆمم دی ترێم ده‌گوشی که‌ ده‌بێ به‌عه‌ره‌ق وه‌ ئه‌وه‌ی تریان وتی بێگومان له‌ خه‌ومدا خۆمم دی نانم هه‌ڵده‌گرت به‌سه‌ر سه‌رمه‌وه‌ باڵنده‌ لێی ده‌خوارد لێکدانه‌وه‌ی ئه‌و (خه‌و) ه‌مان پێ بڵێ به‌ڕاستی ئێمه‌ تۆ له‌ چاکه‌کاران ده‌بینین که‌ چاك خه‌و په‌رژین بکه‌یت.
  یوسف وتی هیچ خۆراکێکتان بۆ نایه‌ت که‌ ده‌رخواردتان ده‌درێت مه‌گه‌ر من به‌هه‌ردووکتان ده‌ڵێم چی یه‌ پێش ئه‌وه‌ی بێت بۆتان ئه‌مه‌ش له‌و به‌هرانه‌یه‌ که‌ په‌روه‌ردگارم فێری کردووم به‌ڕاستی من وازم هێناوه‌ له‌ئاینی گه‌لێك که‌ بڕوایان به‌خوا نه‌هێنا هه‌روه‌ها ئه‌وان بێ بڕواش بوون به‌ ڕۆژی دوایی.
  وه‌ شوێنی ئاینی باوو باپیرانم که‌وتووم که‌ ئیبراهیم و ئیسحاق و یه‌عقوبن ڕه‌وا و شیاو نی یه‌ بۆمان که‌ هیچ شتێ بکه‌ین به‌هاوبه‌ش بۆ خوا ئه‌مه‌ش چاکه‌ و به‌هره‌ی خوایه‌ به‌سه‌ر ئێمه‌وه‌ وه‌ به‌سه‌ر خه‌ڵکیشه‌وه‌ به‌ڵام زۆربه‌ی خه‌ڵکی سوپاسی خوا ناکه‌ن.
  ئه‌ی دوو هاوڕێکه‌ی به‌ندیخانه‌م ئایا چه‌ند خوایه‌کی جیا جیا باشترن یان خوایه‌کی تاکی به‌ده‌سه‌ڵات.
  ئێوه‌ بێجگه‌ له‌ خوا هیچ شتێك ناپه‌رستن جگه‌ له‌ چه‌ند ناوێك نه‌بێت که‌ ئێوه‌و باوو باپیرانتان ناوتان ناوون خوا هیچ به‌ڵگه‌یه‌کی ده‌رباره‌یان نه‌ناردۆته‌ خواره‌وه‌ بێگومان بڕیار ته‌نها بۆ خوایه‌ فه‌رمانی داوه‌ له‌و (خوا) هیچ شتێ نه‌په‌رستن ئه‌وه‌یه‌ ئاینی ڕاستی دامه‌زراوی نه‌گۆڕاو به‌ڵام زۆربه‌ی خه‌ڵکی نازانن.
  ئه‌ی دوو هاوڕێکه‌ی به‌ندیخانه‌م یه‌کێکتان عاره‌ق ده‌رخواردی گه‌وره‌که‌ی (پاشا) ده‌دات به‌ڵام ئه‌وی ترتان (ده‌کوژرێ و) هه‌ڵده‌واسرێ ئه‌وسا باڵنده‌ له‌سه‌ر (و ده‌م و چاو) ی ده‌خوات ئه‌و کاره‌ی که‌ ئێوه‌ ده‌باره‌ی پرسیار ده‌که‌ن بڕیار دراوه‌.
  و (یوسف) وتی به‌وه‌ی که‌ ده‌یزانی ڕزگاری ده‌بێ له‌دوو به‌ند کراوه‌که‌ باسم بکه‌ لای گه‌وره‌و پادشاکه‌ت (که‌ به‌ ناهه‌ق گیراوم) به‌ڵام شه‌یتان له‌ بیری برده‌وه‌ باسکردنی (یوسف) لای پادشای بکات بۆیه‌ ماوه‌ی چه‌ند ساڵێك (یوسف) له‌ به‌ندیخانه‌دا مایه‌وه‌.
  وه‌ پادشا وتی بێگومان من له‌ خه‌ومدا حه‌وت مانگای قه‌ڵه‌وم بینی که‌ حه‌وت (مانگا) ی له‌ڕ ده‌ی خواردن وه‌ حه‌وت گوڵه‌ دانه‌وێڵه‌ی سه‌وز و حه‌وتی تر وشکیشم بینی ئه‌ی پیاو ماقوڵان ئه‌م خه‌وه‌م بۆم لێك ده‌نه‌وه‌ ئه‌گه‌ر ئێوه‌ مانای خه‌و ده‌که‌ن و ده‌زانن خه‌و په‌رژین بکه‌ن.
  ووتیان خه‌وی تێکه‌ڵ و پێکه‌ڵ (پڕوپوچه‌) و ئێمه‌ش لێکدانه‌وه‌ی خه‌وی تێکه‌ڵ و پێکه‌ڵ نازانین.
  ئه‌وسا ئه‌وه‌یان که ‌ڕزگاری بوو له‌ دوو (به‌ند کراو) ه‌که‌ له‌ پاش چه‌ند ساڵێك بیری که‌وته‌وه‌ وتی من بۆتان لێکده‌ده‌مه‌وه‌ مانای ئه‌و خه‌وه‌ جا (فه‌رموو) بمنێرن به‌دوای یوسف دا که‌ له‌ به‌ندیخانه‌ دایه‌.
  هات وتی یوسف ئه‌ی هاوڕێ ی ڕاستگۆ مانای ئه‌و خه‌و‌ه‌مان پێ بڵێ چی یه‌ حه‌وت مانگای قه‌ڵه‌و که‌ حه‌وت مانگای له‌ڕ و لاواز بیانخوات هه‌روه‌ها حه‌وت گوڵی دانه‌وێڵه‌ی سه‌وز و حه‌وت گوڵی وشك تا من بگه‌ڕێمه‌وه‌ بۆ لای خه‌ڵکی بۆ ئه‌وه‌ی ئه‌وان ئه‌وه‌ بزانن. 
  یوسف وتی حه‌وت ساڵ کشتوکاڵ ده‌که‌ن به‌دوای یه‌کداو به‌ به‌رده‌وامی جا ئه‌وه‌ی که‌ دروێنه‌تان کرد بیهێڵنه‌وه‌ له‌گوڵه‌که‌یدا که‌مێك نه‌بێت له‌وه‌ی که‌ ده‌یخۆن.
  ئینجا له‌ پاش ئه‌و (حه‌وت ساڵه‌) حه‌وت ساڵی تر دێت که‌ سه‌خت و قات و قڕی یه‌ هه‌رچیتان پاشه‌که‌وت کردووه‌ بۆ ئه‌م (حه‌وت ساڵه‌ سه‌خته‌) ده‌یخۆن مه‌گه‌ر که‌مێك له‌وه‌ی قایم هه‌ڵی ده‌گرن واته‌ بۆ تۆو.
  پاشان دوای ئه‌و (حه‌وت ساڵه‌ سه‌خته‌) ساڵێك دێت خه‌ڵکی تێیدا (ڕزگار ده‌کرێن) بارانیان بۆ ده‌بارێنرێ و تێیدا دۆشاو (ی میوه‌هات) ده‌گرن.
  پاشا وتی ئه‌و (پیاوه‌)م بۆ بێنن جا کاتێ نێردراوه‌که‌ (ی پاشا) هاته‌ لای یوسف (یوسف) وتی بگه‌ڕێره‌وه‌ بۆ لای گه‌وره‌که‌ت (پاشاکه‌ت) ئه‌وسا پرسیاری لێ بکه‌ هۆی چی بوو که‌ ئه‌و ژنانه‌ ده‌ستی خۆیانیان بڕی بێگومان په‌روه‌ردگارم به‌ پیلانی ئه‌و (ژن) انه‌ ئاگادار و زانایه‌.
  وتی (به‌ژنه‌کان) مه‌به‌ستان چی بوو کاتێ ویستتان یوسف بخه‌ڵه‌تێنن و کاری خراپی پێ بکه‌ن (ئافره‌ته‌کان) وتیان پاك و بێگه‌ردی بۆ خوا ئێمه‌ هیچ خراپه‌یه‌کمان لێ نه‌دیوه‌ ژنه‌که‌ی عه‌زیز وتی ئائێستا حه‌ق و ڕاستی ده‌رکه‌وت من ده‌مویست ئه‌و (یوسف) ده‌ستم له‌گه‌ڵ تێکه‌ڵ کات و بێگومان ئه‌و له‌ ڕاست گۆیانه‌.
  یوسف وتی ئه‌وه‌ بۆ ئه‌وه‌ی (پادشا) بزانی به‌ڕاستی من به‌ په‌نهانی ناپاکیم نه‌کردووه‌ لێ ی وه‌ به‌ڕاستی خواش پیلانی ناپاکان ناگه‌یه‌نێ به‌ پایان.
  وه‌ (یوسف وتی) من هه‌رگیز پاکانه‌ بۆ خۆم ناکه‌م (چونکه‌) به‌ڕاستی نه‌فس زۆر فه‌رمان ده‌ره‌ به‌خراپه‌ بێجگه‌ ئه‌و نه‌فسه‌ی په‌روه‌ردگارم ڕه‌حمی پێ کردبێ به‌ڕاستی په‌روه‌ردگارم لێبورده‌ی میهره‌بانه‌.
  جا پادشا وتی (به‌ژێر ده‌سته‌کانی) ئه‌و یوسفه‌م بۆ بێنن ده‌یکه‌مه‌ (که‌سێکی) تایبه‌ت به‌خۆمه‌وه‌ جا کاتێ که‌ (پادشا) قسه‌ی له‌گه‌ڵ کرد وتی به‌ڕاستی تۆ ئه‌مڕۆ لای ئێمه‌ خاوه‌نی پله‌ و پایه‌ و باوه‌ڕپێکراوی.
  یوسف فه‌رمووی (به‌ پادشا) له‌سه‌ر خه‌زنه‌ و دارایی زه‌وی (میسر) دا دامنێ به‌ڕاستی من پارێزه‌رێکی شاره‌زام.
  ئا به‌و جۆره‌ یوسفمان پایه‌دارو جێگیر کرد له‌ خاك (ی میسر) دا له‌ هه‌ر شوێنێك (ی میسردا) بیویستایه‌ ده‌ژیا هه‌رکه‌سمان بوێ به‌ر میهره‌بانی خۆمانی ده‌خه‌ین (له‌دنیادا) و پاداشتی چاکه‌ کاران ون ناکه‌ین.
  وه‌ به‌ڕاستی پاداشتی ڕۆژی دوایی چاکتره‌ بۆ ئه‌و که‌سانه‌ی بڕوایان هێناوه‌ و به‌ هه‌میشه‌یی خۆ پارێز بوون له‌ هاوبه‌ش بڕیاردان و تاوان.
  وه‌ (له‌ کاتی گرانیدا) براکانی یوسف هاتن (بۆ میسر) ئه‌وسا چوونه‌ لای (یوسف) ده‌ست به‌جێ یوسف ئه‌وانی ناسی یه‌وه‌ به‌ڵام ئه‌وان ئه‌میان نه‌ناسی یه‌وه‌.
  جا کاتێ که‌ ڕێکی خستن و ئه‌وه‌ی که‌ ویستیان پێ ی دان وتی برایه‌کی باوکیتان هه‌یه‌ بۆم بێنن ئایا نابینن که‌من پێوانه‌م تێرو ته‌واوه‌ (بۆ کڕیاره‌کان) وه‌ من خانه‌ خوێی چاکم.
  جا ئه‌گه‌ر ئه‌و (برایه‌تان) م بۆ نه‌هێنن ئه‌وه‌ پێوانه‌ (ی دانه‌وێڵه‌) تان لای من نیه‌و نزیك (ئه‌م وڵاته‌ش) مه‌که‌ونه‌وه‌.
  ووتیان هه‌وڵ و ته‌قه‌لا ده‌ده‌ین له‌گه‌ڵ باوکی دا و دڵنیابه‌ ئێمه‌ ئه‌و کاره‌ ده‌که‌ین.
  وه‌ (یوسف) وتی به‌ به‌رده‌ست و خزمه‌تکاره‌کانی دراوه‌کانیان که‌ داویانه‌ (به‌ دزی یه‌وه‌) بیخه‌نه‌ ناو باره‌کانیان به‌ڵکو بیناسنه‌وه‌ کاتێ که‌ گه‌ڕانه‌وه‌ بۆ ناو ماڵ و منداڵیان تا (ببێته‌ هۆی ئه‌وه‌ی) بگه‌ڕێنه‌وه‌ و بێنه‌وه‌.
  ئینجا کاتێ گه‌ڕانه‌وه‌ بۆ لای باوکیان وتیان ئه‌ی باوکی به‌ڕێزمان (بۆ ساڵی داهاتوو) پێوانه‌مان لێ قه‌ده‌غه‌ کراوه‌ (شتمان پێ نافرۆشن ئه‌گه‌ر بنیامین نه‌یه‌ت له‌گه‌ڵماندا) جا که‌واته‌ براکه‌مان له‌گه‌ڵماندا بنێره‌ پێوانه‌ش ده‌که‌ین (دانه‌وێڵه‌ ده‌کڕین) و دڵنیابه‌ ئاگاداریشی ده‌که‌ین.
  یه‌عقوب وتی (پێیان) ئایا دڵنیا بم لێتان ده‌رباره‌ی هه‌روه‌ك پێشتر دڵنیا بووم لێتان ده‌رباره‌ی (یوسفی) برای که‌واته‌ خوا چاکترین پارێزه‌ره‌ وه‌ ئه‌و به‌زه‌یی دارترینی هه‌موو به‌زه‌یی دارانه‌.
  جا کاتێ باره‌کانیان کرده‌وه‌ بینی یان ده‌سمایه‌که‌یان بۆ گه‌ڕێنراوه‌ته‌وه‌ وتیان ئه‌ی باوکی به‌ڕێزمان چیمان ده‌وێ ئه‌مه‌ دراوه‌که‌مانه‌ بۆمان نێردراوه‌ته‌وه‌ بژێویش بۆ خاو و خێزانمان ده‌هێنین و براکه‌شمان ده‌پارێزین و باری وشترێکیش (دانه‌وێڵه‌) زیاد ده‌هێنین ئه‌م باره‌ش پێوانه‌یه‌کی که‌مه‌ و به‌ئاسانی ده‌مان ده‌نێ.
  یه‌عقوب وتی هه‌رگیز ناینێرم له‌گه‌ڵتان هه‌تا به‌ڵێنێکی بته‌وم پێ نه‌ده‌ن له‌ لایه‌ن خواوه‌ (تا سوێندم بۆ نه‌خۆن به‌خوا) که‌ بێگومان (به‌ بێوه‌ی) ئه‌ی هێننه‌وه‌ بۆم مه‌گه‌ر ده‌ور بدرێن و چارتان نه‌مێنێ ئینجا کاتێ په‌یمانیان پێدا (سوێندیان خوارد) (یه‌عقوب) وتی خوا ئاگادارو چاودێره‌ سه‌باره‌ت به‌وه‌ی که‌ ده‌یڵێین.
  وه‌ وتی  ئه‌ی کوڕه‌کانم هومووتان له‌ده‌رگایه‌که‌وه مه‌چنه‌ ژووره‌وه‌ به‌ڵکو له‌چه‌ند ده‌رگایه‌کی جیا جیاوه‌ بچنه‌ ژوره‌وه‌ وه‌ من هیچ سوودتان پێ ناگه‌یه‌نم له‌ به‌رانبه‌ر (پێشهاتی) خوادا هه‌موو حوکم و بڕیارێك ته‌نها بۆ خوایه‌ پشت هه‌ر به‌و ده‌به‌ستم و خۆسپێرانیش با خۆیان هه‌ر به‌و بسپێرن.
  جا کاتێ چوونه‌ ژووره‌وه ‌له‌و شوێنه‌وه‌ی که‌ باوکیان فه‌رمانی پێ دابوون ئه‌و (چوونه‌ به‌و جۆره‌) هیچ سوودی پێ نه‌گه‌یاندن له‌ به‌رامبه‌ر (قه‌ده‌ری) خوادا به‌ڵکو ئه‌وه‌ مه‌به‌سته‌یه‌ك بوو له‌ ده‌روونی یه‌عقوب دا بوو (به‌م شێوه‌) ئه‌نجامی دا وه‌ به‌ڕاستی یه‌عقوب خاوه‌نی زانست و زانیاری بوو چونکه‌ ئێمه‌ فێرمان کردبوو به‌ڵام زۆربه‌ی خه‌ڵکی نازانن.
  کاتێکیش که‌ چوونه‌ ژووره‌وه‌ بۆ لای یوسف (یوسف) براکه‌ی برده‌ په‌نا خۆیه‌وه‌ وتی به‌ڕاستی من براکه‌ی تۆم که‌واته‌ هیچ غه‌مبار مه‌به‌ به‌وه‌ی که‌ ئه‌وان ده‌یکه‌ن له‌ گه‌ڵت.
  جا کاتێ که ‌ڕێکی خستن و ئه‌وه‌ی ویستیان پێ ی دان ئاوخۆری مه‌لیکی خسته‌ ناو باری براکه‌ی پاشان جاڕ چی یه‌ك جاڕی دا ئه‌ی کاروانه‌که‌ به‌ڕاستی ئێوه‌ دزن.
  ڕوویان تێکردن و وتیان چیتان گوم کردووه‌؟.
  ووتیان ئاو خۆره‌که‌ی پادشامان دیار نی یه‌  هه‌ر که‌سێك بیهێنێته‌وه‌ باری وشترێك (خۆراکی) ده‌د‌رێتێ وه‌ منیش ده‌سته‌به‌ری ئه‌و (باره‌) ده‌بم.
  ووتیان سوێند به‌خوا به‌ڕاستی ئێوه‌ ده‌زانن که‌ ئێمه‌ نه‌هاتووین بۆ ئه‌وه‌ی خراپه‌ بکه‌ین له‌ووڵاتدا وه‌ ئێمه‌ پێشتر دز نه‌بووین.
  ووتیان ده‌ی ئایا تۆڵه‌ی ئه‌و دزه‌ چیه‌ ئه‌گه‌ر ئێوه‌ درۆزن بوون.
  ووتیان تۆڵه‌ی ئه‌وه‌یه‌ له‌باری هه‌رکه‌سێکدا دۆزرایه‌وه‌ ئه‌و که‌سه‌ تۆڵه‌که‌یه‌تی (ئه‌وه‌ی دزیه‌که‌ی کردووه‌ ئه‌بێته‌ عه‌بد و کۆیله‌ی ئه‌وه‌ی دزیه‌که‌ی لێ کراوه‌‌) ئا به‌و جۆره‌ تۆڵه‌ له‌ سته‌مکاران ده‌سه‌نین.
  ئه‌وسا (یوسف) ده‌ستی کرد به‌ پشکنینی جه‌واڵه‌کانیان (باره‌کانیان) له‌پێش پشکنینی جه‌واڵی (بنیا مین) برای (دایك و باوکی یوسف) له‌پاشان (ئاو خۆره‌که‌ی)ده‌ری هێنا له‌ جه‌واڵی براکه‌یدا ئا به‌و جۆره‌ پیلانمان نیشانی یوسف دا ئه‌و نه‌یده‌توانی براکه‌ی بگرێ به‌ پێ ی ئایینی و یاسایی پادشا (به‌ڵکو به‌پێ ی ئه‌و قسه‌ بوو براکانی خۆیان کردیان) مه‌گه‌ر (کاتێ) که‌ خوا بیه‌وێ هه‌ر که‌سێك بمانه‌وێت پله‌ی به‌رز ده‌که‌ینه‌وه‌ و له‌سه‌ر هه‌موو خاوه‌ن زانستێکه‌وه‌ زاناتر هه‌یه‌.
  ووتیان ئه‌گه‌ر ئه‌و (بنیامین) دزیبێتی ئه‌وه‌ بێگومان براکه‌شی پێشتر دزی کردووه‌ به‌ڵام یوسف (پێناخۆشبوونی خۆی) به‌م (تۆمه‌ته‌) له‌ده‌روونی خۆیدا شارده‌وه‌ ده‌ری نه‌بڕی بۆ ئه‌وان ((ته‌نها) وتی ئێوه‌ له‌وان خراپترن خواش چاك ده‌زانێ به‌وه‌ی که‌ ئێوه‌ ده‌یڵێن.
  ووتیان ئه‌ی عه‌زیز (پادشا) به‌ڕاستی ئه‌و باوکێکی زۆر پیری به‌ته‌مه‌نی هه‌یه‌ جا یه‌کێ له‌ئێمه‌ له‌جیاتی ئه‌و بگره‌ به‌ڕاستی ئێمه‌ تۆ له‌ چاکه‌کاران ده‌بینین.
  یوسف وتی په‌نا به‌خوا له‌وه‌ی که‌ هیچ که‌سێ بگرین بێجگه‌ له‌وه‌ی که‌ ئاو خۆره‌که‌مان لا دۆزیوه‌ته‌وه‌ (که‌ دزرا بوو) به‌ڕاستی ئه‌گه‌ر وا بکه‌ین ئێمه‌ له‌سته‌م کاران ده‌بین.
  جا کاتێ بێ هیوا بوون له‌وه‌ی (وه‌زیر به‌ره‌ڵای بکات) چوونه‌ که‌نارێك به‌چپه‌ ڕاوێژیان ده‌کرد برا گه‌وره‌که‌یان وتی  ئه‌ی نازانن که‌ بێگومان باوکتان سوێند و په‌یمانێکی به‌ ناوی خواوه‌ لێ وه‌رگرتن پێشتریش (له‌و به‌ڵێنه‌ی پێتان دابوو) ده‌رباره‌ی یوسف که‌م ته‌رخه‌میتان کرد که‌واته‌ من ئه‌م زه‌ویه‌ به‌جێ نایه‌ڵم هه‌تا باوکم مۆڵه‌ت (ی گه‌ڕانه‌وه‌)م پێ نه‌دات یان خوا بڕیارم بۆ نه‌دات هه‌ر ئه‌ویش باشترینی دادوه‌رانه‌.
  ئێوه‌ بگه‌ڕێنه‌وه‌ بۆ لای باوکتان و پێ ی بڵێن ئه‌ی باوکی خۆمان به‌ڕاستی کوڕه‌که‌ت دزی کردو و ئێمه‌ش بێجگه‌ له‌وه‌ی ده‌مانزانی شایه‌تیمان نه‌داوه‌ خۆ ئێمه‌ ئاگاداری شاره‌وه‌ و نهێنی یه‌کان نه‌بووین.
  خۆ ئه‌گه‌ر بڕوا ناکه‌یت له‌ خه‌ڵکی ئه‌و شاره‌ش بپرسه‌ که‌ ئێمه‌ی لێ بووین و له‌و کاروانه‌ش (بپرسه‌) له‌گه‌ڵیا گه‌ڕاینه‌وه‌ وه‌ به‌ڕاستی ئێمه‌ ڕاستگۆین.
  یه‌عقوب (علیه‌ السلام) وتی وانی یه‌ به‌ڵکو نه‌فسی خۆتان کارێکی بۆ جوان (و ئاسان) کردوون بۆیه‌ چارم دان به‌خۆدا گرتنه‌ به‌جوانی به‌و ئومێده‌ی خوا هه‌موویانم بۆ بهێنێته‌وه‌ به‌ڕاستی هه‌ر ئه‌و زانای کار دروسته‌.
  ئه‌وسا ڕوی لێ وه‌رگێڕان وتی ئاخ و داخ بۆ یوسف وه‌ هه‌ردوو چاوی سپی (و کوێر) بوون له‌داخ و خه‌فه‌تدا چونکه‌ هه‌ر داخ و خه‌فه‌تی خۆی ده‌خوارده‌وه‌.
  وتیان سوێند به‌خوا واز ناهێنی هه‌ربیری یوسف ده‌که‌یته‌وه‌ هه‌تا په‌کت ده‌که‌وێ به‌نه‌خۆشی و خه‌فه‌ت خواردن یان ده‌مریت و ده‌چیته‌ ڕیزی له‌ناوچووان.
  ووتی من باسی خه‌فه‌ت و په‌ژاره‌م هه‌ر لای خوا ده‌که‌م وه‌ من له‌ لایه‌ن خواوه‌ شتانێك ده‌زانم که‌ ئێوه‌ نایزانن.
  یه‌عقوب وتی ئه‌ی کوڕه‌کانم بڕۆن جا بگه‌ڕێن و هه‌واڵی یوسف و براکه‌ی بزانن نائومێدیش مه‌بن له‌به‌زه‌یی و میهره‌بانی خوا به‌ڕاستی نائومێد نابێ له‌ڕه‌حم و میهره‌بانی خوا جگه‌ له‌وانه‌ی که‌ بێ بڕوان.
  جا کاتێ که‌ چوونه‌ لای ئه‌و (یوسف) وتیان ئه‌ی عه‌زیز (پادشا) زیان و برسێتی تووشی خۆمان و ماڵ و منداڵمان بووه‌ و دراوێکی که‌ممان هێناوه‌ (بۆ کڕینی خۆراك) تۆش پێوانه‌که‌مان به‌ ته‌واوی بده‌رێ خێریشمان پێ بکه‌ به‌ڕاستی خوا پاداشتی خێره‌ومه‌ندان ده‌داته‌وه‌.
  وتی ئێوه‌ ده‌زانن چیتان کرد به‌ یوسف و براکه‌ی له‌و کاته‌دا که‌ ئێوه‌ نه‌زان بوون .
  وتیان به‌ڕاست تۆ یوسفیت؟ وتی (پێیان) من یوسفم و ئه‌مه‌ش برامه‌ به‌ڕاستی خوا منه‌تی نا به‌سه‌رماندا به‌ڕاستی هه‌رکه‌س خۆی بپارێزێ و دان به‌خۆیدا بگرێ ئه‌وسا به‌ڕاستی خوا پاداشتی چاکه‌کاران ون ناکات.
  وتیان (به‌ یوسف) سوێند به‌خوا به‌ڕاستی خوا تۆی هه‌ڵ بژارد به‌سه‌ر ئێمه‌دا وه‌ به‌ڕاستی ئێمه‌ له‌ خه‌تاکاران بووین.
  یوسف وتی ئه‌مڕۆ هیچ سه‌رزه‌نشت و ته‌شه‌رێکتان له‌سه‌ر نی یه‌ (له‌لایه‌ن منه‌وه‌) خوا لێتان خۆش بێ وه‌ ئه‌و (خوا) له‌ هه‌موو به‌سۆزان به‌سۆزتره‌.
  ئه‌م کراسه‌ی من ببه‌ن و بیده‌ن به‌سه‌ر ده‌م و چاو باوکم دا (ده‌ست به‌جێ) چاوی چاك ده‌بێته‌وه‌ ئه‌وسا هه‌موو که‌س و کارتانم بۆ بێنن.
  جا کاتێ کاروانه‌که‌ (له‌ میسر) ده‌رچوو باوکیان وتی به‌ڕاستی من بۆنی یوسف هه‌ست پێ ده‌که‌م ئه‌گه‌ر به‌خه‌ڵه‌فاو و بێ عه‌قڵم دانه‌نێن.
  وتیان سوێند به‌خوا تۆ هه‌ر له‌سه‌ر هه‌ڵه‌که‌ی کۆنی خۆتی.
  جا کاتێ مژده‌ ده‌ره‌که‌ هات ئه‌و (کراسه‌) ی دا به‌سه‌ر ده‌م و چاویدا یه‌کسه‌ر بینایی گه‌ڕایه‌وه‌ (که‌ پێشتر نابینا بوو بوو) (یه‌عقوب) وتی من به‌ ئێوه‌م نه‌ووت؟ دڵنیا بن من له‌لایه‌ن خواوه‌ شتانێك ده‌زانم ئێوه‌ نایزانن.
  وتیان ئه‌ی بابه‌ داوای لێ  خۆش بوونی گو‌ناهه‌کانمان بۆ بکه (لای په‌روه‌ردگار) به‌ڕاستی ئێمه‌ گوناهبار بووین.‌
  یه‌عقوب وتی پێ یان دواتر داوای لێبوردنتان بۆ ده‌که‌م له‌ په‌روه‌ردگارم به‌ڕاستی هه‌ر ئه‌و لێبورده‌ی میهره‌بانه‌.
  جا کاتێ چوونه‌ لای یوسف (له‌ وڵاتی میسر) دایك و باوکی برده‌ نزیکی خۆی (و ده‌ستی کرده‌ ملیان) و فه‌رمووی پێیان وه‌رنه‌ میسر‌ ئه‌گه‌ر خوا بیه‌وێ ئارام ده‌بن (هیچ زیانێکتان تووش) نایه‌ت.
  وه‌ باوك و دایکی له‌سه‌ر ته‌خت (ی حوکمڕانی خۆی) داینان وه‌ هه‌موو که‌وتن به‌ڕوودا بۆی به‌ سوژده‌ بردنه‌وه‌ (یوسف) وتی ئه‌ی باوکی خۆشه‌ویستم ئه‌مه‌ لێکدانه‌وه‌ی خه‌وه‌که‌م بوو که‌ له‌مه‌وپێش (بینیم) بێگومان په‌روه‌ردگارم به‌ڕاستی گێڕا وه‌ به‌ڕاستی خوا چاکه‌ی له‌گه‌ڵ کردم کاتێ له‌ زیندان ده‌ری هێنام وه‌ ئێوه‌شی له‌ لادێ و بیابانه‌وه‌ هێنا (بۆ ناو شار) دوای ئه‌وه‌ی شه‌یتان ناخۆشی و ناکۆکی خسته‌ نێوان من و براکانم به‌ڕاستی په‌روه‌ردگارم به‌ سۆزه‌ به‌رامبه‌ر ئه‌وه‌ی بیه‌وێ به‌ڕاستی هه‌ر ئه‌و زانای کاردروسته‌.
  ئه‌ی په‌روه‌ردگارم به‌ڕاستی پێت به‌خشیووم هه‌ندێك له‌ ده‌سه‌ڵات و پاشایه‌تی وه‌ هه‌ندێکیش له‌ لێکدانه‌وه‌ی خه‌وت فێرکردوم ئه‌ی دروست کاری ئاسمانه‌کان و زه‌وی تۆ پشتیوان و یارمه‌تی ده‌ری منی له‌ دنیا و له‌ ڕۆژی دوایی دا به‌ موسوڵمانێتی بمرێنه‌ و بمخه‌ره‌ ڕیزی پیاو چاکانه‌وه‌ (له‌دوا ڕۆژ) دا.
  ئه‌وه‌ی (که‌ باسکرا) له‌ هه‌واڵه‌ نه‌زانراو و په‌نهانه‌کانه‌ که‌ به‌ سرووش بۆت ده‌نێرین (ئه‌ی موحه‌ممه‌د(صلی الله‌ علیه‌ وسلم)) تۆ لای ئه‌وان (براکانی یوسف) نه‌بوویت کاتێ که‌ هه‌موو بڕیاری خۆیان دا (به‌نهێنی) و پیلانیان داڕشت.
  وه‌ زۆربه‌ی خه‌ڵکی هه‌رچه‌ند تۆ سووربیت (له‌سه‌ر باوه‌ڕ هێنانیان) نابنه‌ ئیماندار.
  ئه‌ی(موحه‌ممه‌د(صلی الله‌ علیه‌ وسلم)) تۆ داوای هیچ پاداشتێك له‌وانه‌ ناکه‌یت له‌سه‌ر (گه‌یاندنی) ئه‌و (قورئانه‌) ئه‌و قورئانه‌ هه‌ر په‌ند و ئامۆژگاریه‌ بۆ جیهانیان.
  وه‌ زۆر به‌ڵگه‌و نیشانه‌ هه‌یه‌ له‌ ئاسمانه‌کان و زه‌وی دا به‌ لایاندا ده‌ڕۆن به‌ڵام ئه‌وان ڕوویان لێ وه‌رده‌گێڕن.
  جا زۆربه‌یان باوه‌ڕ ناهێنن به‌ خوا مه‌گه‌ر ئه‌وان له‌وکاته‌دا هاوبه‌ش بڕیار ده‌رن بۆ خوا.
  جا ئایا ئه‌وانه‌ ناترسن یه‌خه‌یان بگرێت سزایه‌کی داپۆشه‌ری خوا یان له‌ ناکاودا ڕۆژی دواییان به‌سه‌ردا بێت له‌ کاتێکدا ئه‌وان هه‌ستی پێ نه‌که‌ن.
  بڵێ ئه‌مه‌ ڕێگای منه‌ بانگی (خه‌ڵکی) ده‌که‌م بۆ لای خوا له‌سه‌ر به‌ڵگه‌ی ڕوون من و ئه‌وانه‌ش شوێنم که‌وتوون و خواش پاك و بێگه‌رده‌ وه‌ من هیچ کات له‌ هاوبه‌ش ڕه‌واده‌ران نیم.
  وه‌ ئێمه‌ پێش تۆ (پێغه‌مبه‌رمان) نه‌ناردووه‌ جگه‌ له‌ پیاوانێك که‌ نیگامان بۆ ده‌کردن له‌ خه‌ڵکی شاره‌کان ده‌ی ئایا ئه‌و (بێ بڕوایانه‌) نه‌گه‌ڕاون به‌سه‌ر زه‌وی دا تا سه‌رنج بده‌ن چۆن بووه‌ سه‌رئه‌نجامی ئه‌وانه‌ی که‌ له‌ پێش ئه‌مانه‌وه‌ بوون وه‌ بێگومان ژیانی ڕۆژی دوایی چاکتره‌ بۆ ئه‌وانه‌ی خۆیان پاراستووه‌ (له‌ دنیادا) ده‌ی ئێوه‌ ژیرنابن و تێ ناگه‌ن.
  هه‌تا کاتێ پێغه‌مبه‌ره‌کانیان نائومێد بوون (له‌سه‌ر که‌وتن) وه‌ گه‌له‌که‌یان وایان زانی که‌ (پێغه‌مبه‌ران) درۆیان له‌گه‌ڵدا کردون (له‌و کاته‌دا) سه‌رکه‌وتن و یارمه‌تی ئێمه‌یان بۆ هات جا ئه‌وانه‌ی ده‌مان ویست ڕزگارکران سزاشمان ناگه‌ڕێنرێته‌وه‌ له‌هۆزی تاوانبار.
  سوێندبێ بێگومان له‌ داستانی (پێغه‌مبه‌راندا(علیهم السلام)) په‌ندو ئامۆژگاری هه‌یه‌ بۆ خاوه‌ن بیران ئه‌م (قورئانه‌) چیرۆك و قسه‌یه‌ك نی یه‌ هه‌ڵبه‌سترابێت به‌ڵکو به‌ڕاست دانه‌رو پشتگیری ئه‌و (کتێبانه‌) یه‌ که‌ له‌ پێش خۆیه‌وه‌ (هاتوون) هه‌روه‌ها ڕوون که‌ره‌وه‌ی هه‌موو شتێکه‌ وه‌ ڕێنموونی و میهره‌بانیه‌ بۆ ئه‌وانه‌ی که‌ بڕوا دێنن.
  به‌ (ئه‌لیف، لام ، ڕا) ده‌خوێرێته‌وه‌ ئه‌مانه‌ ئایه‌ته‌کانی کتێب (ی ئاسمانی) ن وه‌ ئه‌وه‌ی نێرراوه‌ته‌ خواره‌وه‌ بۆتۆ له‌لایه‌ن په‌روه‌ردگارته‌وه‌ حه‌ق و ڕاسته‌ به‌ڵام زۆربه‌ی خه‌ڵکی باوه‌ڕ ناهێنن.
  ئه‌و خوایه‌ی ئاسمانه‌کانی به‌رز کردۆته‌وه‌ بێ هیچ پایه‌و ستونێك که‌ بیبینن پاشان ئه‌و (خوا) چووه‌ سه‌ر عه‌رش (به‌و شێوه‌ی شایسته‌ی خوا بێت که ‌ئێمه چونێتیه‌که‌ی نازانین) وه‌ خۆرو مانگی ڕام هێناوه‌ هه‌ریه‌که‌یان ده‌گه‌ڕێ تا کاتی دیاری کراو هه‌موو کاروبارێ هه‌ڵده‌سوڕێنێ و ئایه‌ته‌کان ڕوون ده‌کاته‌وه‌ ‌بۆتان تا له‌ (زیندوو بوونه‌وه‌و ) گه‌یشتن به‌ خزمه‌ت په‌روه‌ردگارتان دڵنیا بن.
  خوا ئه‌و زاته‌یه‌ که‌ زه‌وی ڕاخستووه‌ (به‌پانی و درێژی) و چه‌نده‌ها چیاو ڕووباری تێدا داناوه‌ (دروست کردووه‌) وه‌ له‌ هه‌موو جۆره‌ میوه‌یه‌ك جوتێ نێر و مێی تێدا دروست کردووه‌ شه‌و ده‌دات به‌سه‌ر ڕۆژدا به‌ڕاستی له‌وانه‌دا به‌ڵگه‌و نیشانه‌ هه‌یه‌ بۆ ئه‌و که‌سانه‌ی که‌ بیر ده‌که‌نه‌وه‌.
  وه‌ له‌ زه‌وی دا چه‌ند پارچه‌ی له‌ پاڵ یه‌کتریدا هه‌ن هه‌روه‌ها باخاتی ترێ و ڕه‌ز و کشتوکاڵ و (باخاتی) دارخورمای دوو قه‌د (ی یه‌ك بنج) و یه‌ك قه‌د هه‌موویان به‌یه‌ك ئاو ئاوده‌درێن که‌چی باوی هه‌ندێکیمان داوه‌ به‌سه‌ر هه‌ندێکی تریاندا له‌ خواردندا به‌ڕاستی له‌وانه‌دا چه‌ند نیشانه‌ی ڕوون هه‌یه‌ بۆ ئه‌وانه‌ی تێ ده‌گه‌ن و بیرده‌که‌نه‌وه‌.
  جا ئه‌گه‌ر تۆ سه‌رت سوڕ بمێنێ ئه‌وه‌ قسه‌ی ئه‌وانه‌ جێ ی سه‌ر سوڕمانه‌ که‌ ده‌ڵێن ئایا کاتێ (که‌ مردین و) بوینه‌وه‌ به‌ خاك ئایا ئێمه‌ سه‌ر له‌ نوێ دروست ئه‌کرێینه‌وه‌ ئه‌وانه‌ که‌سانێکن که‌ بێ باوه‌ڕ بوون به‌ په‌روه‌ردگاریان جا ئه‌وانه‌ کۆت و زنجیر له‌ گه‌ردنیاندایه‌ وه‌ ئه‌وانه‌ هاوه‌ڵانی ئاگرن که‌ به‌هه‌میشه‌یی ده‌مێننه‌وه‌ تێیدا.
  به‌په‌له‌ داوای سزات لێ ده‌که‌ن پێش چاکه‌و به‌زه‌یی که‌ بێگومان له‌پێش ئه‌مانه‌وه‌ زۆر هه‌بوون تۆڵه‌یان لێ سه‌نراوه‌ و به‌ڕاستی په‌روه‌ردگارت خاوه‌نی لێبوردنه‌ بۆ خه‌ڵکی گه‌رچی سته‌مکاریش بن هه‌روه‌ها به‌ڕاستی په‌روه‌ردگارت تۆڵه‌ سێنێکی توندو تیژه‌.
  وه‌ ئه‌وانه‌ی که‌ بێ باوه‌ڕ بوون ده‌یان وت ئه‌وه‌ بۆ نه‌نێردراوه‌ته‌ خواره‌وه‌ بۆی موعجیزه‌یه‌ك له‌لایه‌ن په‌روه‌ردگاریه‌وه‌ ئه‌ی موحه‌ممه‌د(صلی الله‌ علیه‌ وسلم) تۆ هه‌ر ترسێنه‌ری و بۆ هه‌موو گه‌لێك ڕێ نیشانده‌رێك هه‌یه‌.
  خوا ده‌زانێ هه‌موو مێینه‌یه‌ك (له‌ مناڵدانیدا) چی هه‌ڵگرتووه‌ (کوڕ یان کچ) وه‌ هه‌روه‌ها ده‌زانێ منداڵ دانه‌کان چی لێ که‌م ده‌بێته‌وه‌ و چی زیاد ده‌کات وه‌ هه‌موو شتێ لای ئه‌و (خوا) ئه‌ندازه‌ی (دیاری کراوی) هه‌یه‌.
  خوا زانایه‌ به ‌هه‌موو دیار و نادیارێك گه‌وره‌و به‌رزه‌.
  یه‌کسانه‌ (بۆ خوا) ئه‌وه‌تان به‌نهێنی قسه‌ بکات وه‌ ئه‌وتان به‌ئاشکرا (قسه‌) بکات و ئه‌وه‌ی که‌ له‌ شه‌ودا خۆی ده‌شارێته‌وه‌ ئه‌وه‌ی که‌ له‌ ڕۆژدا ده‌رده‌که‌وێ.
  بۆ ئه‌و (ئاده‌می) هه‌یه‌ فریشتانێك که‌ به‌دوای یه‌کدا دێن له‌پێش و له‌ دوایه‌وه‌ به‌فه‌رمانی خوا ده‌ی پارێزن له‌ زیان به‌ڕاستی خوا (بار و حاڵی) هیچ گه‌لێك ناگۆڕێ هه‌تا ئه‌وان خۆیان (بار و حاڵی) خۆیان نه‌گۆڕن وه‌ کاتێك خوا بیه‌وێ هۆزێك تووشی به‌ڵا بن هیچ به‌رگرێکی بۆی نی یه‌ و جگه‌ له‌و (خوا) هیچ یارمه‌تی ده‌رو پشتیوانێکیان نی یه‌.
  خوا ئه‌و زاته‌یه‌ بروسکه‌تان نیشان ده‌دات که‌ هۆی ترساندن و هیواو ئومێدتانه‌ هه‌روه‌ها هه‌وری قورس (به‌ ئاوی باران) به‌دی ده‌هێنێ.
  وه‌ هه‌وره‌ گرمه‌ سوپاس و ستایشی ئه‌و (خوا) ده‌کات هه‌روه‌ها فریشته‌کانیش له‌ هه‌یبه‌ت و ترسی ئه‌و (خوا ستایشی ده‌که‌ن) وه‌ (په‌روه‌ردگار) هه‌وره‌ بروسکه‌کان ده‌نێرێ و ده‌یدات له‌ هه‌ر که‌سێ که‌ بیه‌وێ له‌ کاتێکدا ئه‌وانه‌ ده‌مه‌ ده‌مێ ده‌که‌ن ده‌رباره‌ی خوا و ئه‌و (خوا) هێزو توانای زۆر به‌تینه‌.
  نزاو پاڕانه‌وه‌ی هه‌قیش هه‌ر بۆ ئه‌وه‌ (خوا) ئه‌وانه‌ش نزاو لاڵه‌ له‌ غه‌یر خوا ده‌که‌ن هیچ وه‌ڵامێکیان ناده‌نه‌وه‌ (نایه‌ن به‌ هاواریانه‌وه‌) مه‌گه‌ر وه‌ك که‌سێك (که‌ تینووی بێت له‌ دووره‌وه‌) هه‌ر دوو مشتی خۆی بۆ لای ئاو درێژ کردبێ بۆ ئه‌وه‌ی (ئاو) بگاته‌ ده‌می به‌ڵام نایگاتێ نزاو دوعای بێ بڕوایان (له‌ بته‌کانیان) هیچ نی یه‌ جگه‌ له‌ گومڕایی و سه‌ر لێ شێوان.
  سوژده‌ بۆ خوا ده‌بات هه‌رچی له‌ ئاسمانه‌کان و زه‌وی دایه‌ بیانه‌وێ و نه‌یانه‌وێ هه‌روه‌ها سێبه‌ره‌کانیان له‌ به‌یانیان و ئێواراندا (سوژده‌) ده‌به‌ن.
  ئه‌ی (موحه‌ممه‌د(صلی الله‌ علیه‌ وسلم)) بڵێ کێ په‌روه‌ردگاری ئاسمانه‌کان و زه‌وی یه‌ بڵێ خوا جا بڵێ ده‌ی ئێوه‌ بێجگه‌ له‌و (خوا) پشتیوانێکتان هه‌ڵبژاردووه‌ (بۆ خۆتان) که‌ خاوه‌نی هیچ سوود و زیانێك نین بۆ خۆشیان بڵێ ئایا کوێر و چاو ساغ یه‌کسانن؟ یان ئایا تاریکیه‌کان و ڕووناکی وه‌ك یه‌ك وان؟ نه‌خێر ئه‌ی ئه‌وانه‌ چه‌ند هاوبه‌شێکیان بۆ خوا داناوه‌؟ (گوایه‌) وه‌ك دروستکراوانی خوایان دروست کردبێ؟ ئه‌وسا دروست کراوه‌که‌یان لێ شێواوه‌ ! ! بڵێ خوا دروست کاری هه‌موو شتێکه‌ و هه‌ر ئه‌ویشه‌ تاك و ته‌نیای زاڵه‌ به‌سه‌ر هه‌موو شتێکدا.
  بارانی له‌ ئاسمانه‌وه‌ باراندووه‌ جا هه‌ر شیو و دۆڵێك به‌ ئه‌ندازه‌ی خۆی لافاوی هه‌ڵده‌سێت ئه‌وسا لافاوه‌که‌ هه‌ڵی ده‌گرێت که‌فێکی به‌رزبووه‌ (به‌ لافاوه‌که‌وه‌) هه‌روه‌ها له‌و (کانزایانه‌ش په‌یداده‌بێ) که‌ ئاگری بۆ تاوده‌ده‌ن (ده‌یتوێننه‌وه‌) به‌ مه‌به‌ستی دروست کردنی خشڵ یان شتوومه‌کی تر (وه‌ك قاپ و قاچاغ) که‌فێك وه‌کو ئه‌و (که‌فی لافاوه‌ په‌یدا ده‌بێ) ئا به‌و جۆره‌ خوا نموونه‌ی حه‌ق و به‌تاڵ دێنێته‌وه‌ جا که‌فه‌که‌ ده‌ڕوات و له‌ناو ده‌چێ به‌ڵام ئه‌وه‌ی که‌ سوود ئه‌گه‌یه‌نێ به‌خه‌ڵکی له‌ زه‌وی دا ده‌مێنێته‌وه‌ ئا به‌و جۆره‌ خوا نموونه‌کان ده‌هێنێته‌وه‌.
  بۆ ئه‌وانه‌ی وه‌ڵامی بانگه‌وازی په‌روه‌ردگاریان دایه‌وه‌ (پاداشتی) هه‌ره‌ چاك (به‌هه‌شت) هه‌یه‌ ئه‌وانه‌ش وه‌ڵامی بانگه‌وازی (په‌روه‌ردگار) یان نه‌دایه‌وه‌ ئه‌گه‌ر هه‌رچی وا له‌ زه‌وی دا هه‌مووی هی ئه‌وان بێ ئه‌وه‌نده‌ی تریشی له‌گه‌ڵ بێت ده‌یده‌ن له‌ بریتی و به‌ده‌ڵی سزای ڕۆژی دوایی ئه‌وانه‌ بۆیان هه‌یه‌ لێپرسینه‌وه‌ی سه‌خت و خراپ و جێگایان دۆزه‌خه‌ ئای که‌ چه‌ند شوێنێکی خراپه‌.
  جا ئایا که‌سێك که‌ بزانێ به‌ڕاستی ئه‌وه‌ی نێرراوه‌ته‌ خوار بۆ تۆ له‌لایه‌ن په‌روه‌ردگارته‌وه‌ حه‌ق و ڕاسته‌ وه‌ك ئه‌و که‌سه‌یه‌ که‌ کوێر بێت بێگومان هه‌ر ئه‌وانه‌ بیر ده‌که‌نه‌وه‌ که‌ خاوه‌نی ژیرین.
  ئه‌وانه‌ی که‌ په‌یمانی خوا ده‌به‌نه‌ سه‌ر وه‌ به‌ڵێن ناشکێنن و هه‌ڵی ناوه‌شێننه‌وه‌.
  وه‌ ئه‌وانه‌ن که‌ په‌یوه‌ستی ده‌که‌ن هه‌رچی خوا فه‌رمانی داوه‌ که‌ په‌یوه‌ست بکرێ (وه‌ك به‌سه‌رکردنه‌وه‌ی خزمان) وه‌ له‌ په‌روه‌ردگاریان ده‌ترسن وه‌ له‌ خراپه‌ و سه‌ختی لێپرسینه‌وه‌ ده‌ترسن.
  وه‌ ئه‌وانه‌ن که‌ دانیان به‌خۆیاندا گرت به‌ مه‌به‌ستی ڕه‌زامه‌ندی په‌روه‌ردگاریان وه‌ نوێژیان به‌جێ هێناوه‌ وه‌ له‌و ڕۆزیه‌ی پێمان داوون به‌خشیوویانه‌ به‌ نهێنی و به‌ئاشکرا وه‌ به‌چاکه‌ به‌رگری له‌ خراپه‌ ده‌که‌ن (به‌چاکه‌ خراپه‌کانیان ده‌سڕنه‌وه‌ و لاده‌به‌ن) سه‌رئه‌نجامی چاکی ئه‌و دونیا هه‌ر بۆ ئه‌وانه‌.
  به‌هه‌شتانێکی هه‌میشه‌یی یه‌ که‌ ئه‌وان ده‌چنه‌ ناویه‌وه‌ هه‌روه‌ها ئه‌وانه‌ش که‌ چاك بوون له‌ باوو باپیرانیان و هاوسه‌رانیان و وه‌چه‌ و نه‌وه‌کانیان فریشته‌کانیش ده‌چنه‌ ژووره‌وه‌ بۆ لایان له‌ هه‌موو ده‌رگایه‌که‌وه‌.
  پێیان ده‌ڵێن: سه‌لامتان لێ بێ چونکه‌ ئارامتان گرت (له‌ دنیادا) جا چه‌ند سه‌رئه‌نجامێکی چاکتان بوو.
  به‌ڵام ئه‌وانه‌ی که‌ په‌یمانی خوا هه‌ڵ ده‌وه‌شێننه‌وه‌ له‌پاش به‌ستن و گرێ دانی و ده‌ی بچڕن ئه‌وه‌ی که‌ خوا فه‌رمانی داوه‌ که‌ په‌یوه‌ست بکرێ و خراپه‌کاری ده‌که‌ن له‌ زه‌ویدا هه‌ر بۆ ئه‌وانه‌ نه‌فرین و دووریی له‌ به‌زه‌یی خوا هه‌روه‌ها بۆ ئه‌وانه‌ سه‌رئه‌نجامی خراپ.
  خوا ڕۆزی فراوان ده‌کات بۆ هه‌رکه‌سێك خۆی بیه‌وێ وه‌ که‌می ده‌کات (بۆ هه‌رکه‌سێ بیه‌وێ) وه‌ ئه‌وانه‌ دڵخۆش بوون به‌ ژیانی دنیا له‌ کاتێکدا ژیانی دنیا هیچ نی یه‌ له‌چاو ڕۆژی دوایی دا بێجگه‌ له‌ ڕابواردنێکی که‌م نه‌بێ.
  ئه‌وانه‌ که‌ بێ بڕوا بوون ده‌ڵێن بۆچی نه‌نێررا بۆی موعجیزه‌یه‌ك له‌لایه‌ن په‌روه‌ردگاریه‌وه‌ (ئه‌ی موحه‌ممه‌د(صلی الله‌ علیه‌ وسلم)) بڵێ به‌ڕاستی خوا هه‌ر که‌سی بوێ گومڕای ده‌کات (که‌ شیاوی گومڕاکردنه‌) وه‌ ڕێنموونی هه‌ر که‌سێك ده‌کات که‌ بۆلای خۆی گه‌ڕابێته‌وه‌.
  ئه‌وانه‌ی که‌ بڕوایان هێناوه‌ و دڵیان ئارام ده‌بێت به‌یادی خوا ئاگادار بن که‌ هه‌ر به‌ یادی خوا دڵه‌کان ئارام ده‌بن.
  ئه‌وانه‌ی بڕوایان هێناوه‌ و کرده‌وه‌ چاکه‌کانیان کردووه‌ خۆش به‌ختی بۆ ئه‌وانه‌ له‌گه‌ڵ سه‌ره‌نجامی چاك.
  هه‌ر به‌ شێوه‌ی (پێغه‌مبه‌رانی تر) تۆمان ڕه‌وانه‌ کردووه‌ له‌ناو گه‌ل و ئوممه‌تێکدا که‌ له‌پێش ئه‌وانه‌وه‌ گه‌ل و ئوممه‌تی تر هاتوون و چوون بۆ ئه‌وه‌ی بیخوێنێته‌وه‌ به‌سه‌ریاندا ئه‌وه‌ی نیگامان کردووه‌ بۆت له‌کاتێکدا ئه‌وانه‌ بڕواناهێنن به‌خوای میهره‌بان بڵێ ئه‌و په‌روه‌ردگاری منه‌ هیچ په‌رستراوێك نی یه‌ بێجگه‌ له‌و پشتم هه‌ر به‌و به‌ستووه‌ گه‌ڕانه‌وه‌شم هه‌ر بۆ لای ئه‌وه‌.
  به‌ڕاستی ئه‌گه‌ر قورئانێك (به‌خوێندنه‌وه‌ی) چیاکانی پێ ببرایه‌ (بۆ شوێنێکی تر) یان زه‌وی پێ له‌ت له‌ت پێ بکرایه‌ یان له‌گه‌ڵ مردوواندا قسه‌ی بکردایه‌ (ئینجا باوه‌ڕ ناهێنن) به‌ڵام هه‌موو کاروباره‌کان به‌ده‌ست خوان ده‌ی ئایا بێ هیوا نه‌بوون (و نه‌یان زانیوه‌) ئه‌وانه‌ی که‌ بڕوایان هێناوه‌ که‌ ئه‌گه‌ر خوا بیویستایه‌ هه‌موو خه‌ڵکی ده‌خسته‌ سه‌ر ڕێگه‌ی ڕاست وه‌ ئه‌وانه‌ی که‌ بێ باوه‌ڕ بوون هه‌میشه‌ به‌ڵای سه‌ختیان تووش ده‌بێت به‌هۆی ئه‌وه‌ی کردوویانه‌ یان ئه‌و (به‌ڵایه‌) له‌ نزیك ماڵه‌کانیانه‌وه‌ ڕوو ده‌دات هه‌تا به‌ڵێنی خوا دێته‌ دی به‌ڕاستی خوا به‌ڵێنی خۆی به‌دی ده‌هێنێ.
  سوێند به‌خوا بێگومان گاڵته‌ کرا به‌ پێغه‌مبه‌رانی زۆر له‌پێش تۆوه‌ منیش (ماوه‌یه‌ك) مۆڵه‌تم دا به‌وانه‌ی بێ باوه‌ڕ بوون پاشان ئه‌وانم گرت (تۆڵه‌م لێ سه‌ندن) جا چۆن بوو تۆڵه‌ی من (ده‌رباره‌) یان.
  ده‌ی ئه‌و (خوایه‌) ی چاودێره‌ به‌سه‌ر هه‌موو که‌سه‌وه‌ هه‌رچی کرده‌وه‌ (وه‌ك بتانێکه‌ ئاگای له‌ هیچ نی یه‌) ئه‌وانه‌ هاوبه‌شانێکیان بۆ خوا بڕیار داوه‌ (ئه‌ی موحه‌ممه‌د(صلی الله‌ علیه‌ وسلم)) بڵێ ناوی ئه‌و (بت و هاوبه‌شانه‌م) بۆ بڵێن یان ئێوه‌ هه‌واڵ ده‌ده‌ن به‌ خوا به‌وه‌ی که‌ (به‌ خه‌یاڵی ئێوه‌) نایزانێ له‌ زه‌وی دا یان قسه‌ی ڕووت (بێ مانا) ده‌که‌ن (نه‌خێر خوا هاوبه‌شی نی یه‌) به‌ڵکو ئه‌وانه‌ی بێ باوه‌ڕ بوون فێڵ و پیلانی خۆیان بۆ ڕازێنرایه‌وه‌ وه‌ به‌رگری کران له‌ ڕێگه‌ی ڕاست هه‌ر که‌سیش خوا گومڕای بکات ئه‌وه‌ هیچ ڕێ نیشانده‌رێکی بۆ نی یه‌.
  ئه‌وانه‌ له‌ ژیانی دنیادا سزایان بۆ هه‌یه‌ وه‌ به‌ڕاستی سزای ڕۆژی دوایی سه‌خت ترو گران تره‌ وه‌ بێگومان هیچ پارێزه‌رێك نی یه‌ بۆ ئه‌وان له‌ (سزای) خوا.
  وێنه‌ی ئه‌و به‌هه‌شته‌ی که‌ به‌ڵێن دراوه‌ به‌ پارێزکاران ڕووباره‌کان ده‌ڕۆن به‌ژێر باخه‌کانیدا میوه‌و سێبه‌ره‌کانی (به‌هه‌شت) هه‌میشه‌یین ئه‌و (به‌هه‌شته‌) ئاکامی ئه‌وانه‌یه‌ که‌ خۆیان پاراست (له‌ دنیادا) و ئاکامی بێ باوه‌ڕانیش هه‌ر ئاگره‌.
  ئه‌وانه‌ش کتێبمان پێ دابوون شاد ده‌بن به‌وه‌ی نێرراوه‌ته‌ خواره‌وه‌ بۆت و هه‌ندێ له‌ گرۆ و تاقمه‌کان هه‌ن هه‌ندێ له‌و ئینکار ده‌که‌ن بڵێ من ته‌نها فه‌رمانم به‌وه‌ پێ دراوه‌ که‌ خوا بپه‌رستم و هیچ هاوبه‌شێکی بۆ دانه‌نێم هه‌ر بۆ لای خوا (خه‌ڵکی) بانگ ئه‌که‌م گه‌ڕانه‌وه‌شم ته‌نها بۆ لای ئه‌و (خوا) یه‌.
  به‌و شێوه‌ ئه‌و (قورئانه‌) مان ناردۆته‌ خواره‌وه‌ (بۆ  تۆ) که‌ فه‌رمانێکی عه‌ره‌بی یه‌ سوێند به‌خوا به‌ڕاستی ئه‌گه‌ر تۆ شوێنی ئاره‌زواتی ئه‌وانه‌ بکه‌وی له‌ دوای ئه‌و شاره‌زاییه‌ی که‌ هاتووه‌ بۆت هیچ پارێزه‌رێکت نابێ له‌ (سزای) خوا.
  سوێند به‌خوا بێگومان پێش تۆ پێغه‌مبه‌رانێکمان ناردووه‌ و پێمان دان هاوسه‌ر و نه‌وه‌ و وه‌چه‌ وه‌ بۆ هیچ پێغه‌مبه‌رێك نه‌بووه‌ (پێش تۆ) نیشانه‌یه‌ك (موعجیزه‌یه‌ك) بێنێ مه‌گه‌ر به‌ ئیزنی خوا بۆ هه‌موو کارێك وه‌ختێکی تایبه‌تی هه‌یه‌ که‌ نووسراوه‌.
  ئه‌وه‌ی خوا بیه‌وێ ده‌یسڕێته‌وه‌و (ئه‌وه‌ش بیه‌وێ) ده‌یهێڵێته‌وه‌ سه‌رچاوه‌ی کتێبه‌کان لای ئه‌و (خوایه‌ که‌ لوح المحفوظ) ه‌.
  جا ئه‌گه‌ر نیشانت ده‌ین هه‌ندێکی ئه‌و هه‌ڕه‌شه‌ی لێمان کردوون یان (پێش ئه‌وه‌) بتمرێنین بێگومان تۆ هه‌ر ڕاگه‌یاندنت له‌سه‌ره‌ و لێپرسینه‌وه‌ش له‌سه‌ر ئێمه‌یه‌.
  ئایا (بێ باوه‌ڕان) سه‌رنجیان نه‌داوه‌ که‌ ئێمه‌ زه‌وی (کافران) که‌م ده‌که‌ینه‌وه‌ له‌ هه‌موو لایه‌نه‌کانی یه‌وه‌ و خوا (به‌ ویستی خۆی) بڕیار ده‌دات که‌س ناتوانێ بڕیاری ئه‌و (خوا) بگۆڕێ (یا هه‌ڵوه‌شێنێته‌وه‌) و ئه‌و (خوا) لێپرسینه‌وه‌ی خێرایه‌.
  وه‌ بێگومان ئه‌وانه‌ی پێش ئه‌مانیش فێڵ و پیلانیان گێڕا به‌ڵام هه‌موو نه‌خشه‌ و پیلانه‌کان هی خوایه‌ (خوا) ده‌زانێ هه‌موو که‌س چی ده‌کات و له‌مه‌و دواش بێ باوه‌ڕان ده‌زانن سه‌رئه‌نجامی (هه‌ر دوو جیهان) بۆ کێ ده‌بێت.
  وه‌ ئه‌وانه‌ی بێ باوه‌ڕ بوون پێت ده‌ڵێن تۆ ڕه‌وانه‌ کراو (و پێغه‌مبه‌ری خوا) نیت تۆش (ئه‌ی موحه‌ممه‌د(صلی الله‌ علیه‌ وسلم) پێیان) بڵێ خوا به‌سه‌ شایه‌ت بێت له‌ نێوان من و ئێوه‌دا هه‌روه‌ها ئه‌و که‌سه‌ش که‌ شاره‌زایی کتێبی (ئاسمانی) لایه‌.
  به‌ (ئه‌لیف ، لام ، ڕا) ده‌خوێنرێته‌وه‌ ئه‌مه‌ په‌ڕاوێکه‌ ناردومانه‌ته‌ خواره‌وه‌ بۆ تۆ (ئه‌ی موحه‌ممه‌د (صلی الله‌ علیه‌ وسلم )) بۆ ئه‌وه‌ی خه‌ڵکی ڕزگار بکه‌یت له‌تاریکی یه‌کانه‌وه‌ بۆ ڕووناکی به‌ ئیزنی په‌روه‌ردگاریان (ڕێنموونیان بکه‌یت) بۆ ڕێگای (خوای) به‌ده‌سه‌ڵات و زاڵی سوپاس کراو.
  ئه‌و خوایه‌ی که‌ هه‌رچی له‌ ئاسمانه‌کان و زه‌ویدایه‌ هی ئه‌وه‌ و هاوارو وای بۆ بێ باوه‌ڕان له‌ سزایه‌کی سه‌خت.
  ئه‌وانه‌ی که‌ ژیانی دنیایان لا خۆشتره‌ له‌ ژیانی ڕۆژی دوایی و به‌رگری (خه‌ڵکی) ده‌که‌ن له‌ ڕێگای خوا ده‌یانه‌وێت ئه‌و (ڕێگای خوا) لارو چه‌وت نیشان ده‌ن ئه‌وانه‌ له‌ گومڕاییه‌کی دوور (له‌ ڕاستی) دان.
  وه‌ هیچ پێغه‌مبه‌رێکمان ڕه‌وانه‌ نه‌کردووه‌ به‌ زمانی گه‌له‌که‌ی خۆی نه‌بێت بۆ ئه‌وه‌ی (ئایینه‌که‌یان) بۆ ڕوون بکاته‌وه‌ ئه‌وسا خوا هه‌ر که‌سی ویستبێ گومڕای کردووه‌ هه‌رکه‌سێکیشی ویستبێ ڕێنموونی کردووه‌ هه‌ر ئه‌ویش زاڵی کار دروسته‌.
  سوێند به‌خوا به‌ڕاستی مووسامان نارد به‌ موعجیزه‌کانمانه‌وه‌ (فه‌رمانمان پێ دا) که‌ گه‌له‌که‌ت ڕزگار بکه‌ له‌ تاریکیه‌کانه‌وه‌ بۆ ڕووناکی و ئامۆژگاریان بکه‌ به‌ (ڕووداوه‌کان له‌ ) ڕۆژه‌کانی خوادا (یا به‌هره‌کانی خوایان بیر بخه‌ره‌وه‌) به‌ڕاستی له‌و (بیر خستنه‌وه‌) دا په‌ند و به‌ڵگه‌ی زۆر هه‌یه‌ بۆ هه‌موو خۆڕاگرێکی سوپاس گوزار.
  بیریان بخه‌ره‌وه‌ کاتێ مووسا به‌گه‌له‌که‌ی وت بیری به‌هره‌و چاکه‌ی خوا بکه‌نه‌وه‌ به‌سه‌رتانه‌وه‌ کاتێ که‌ڕزگاری کردن له‌ دارو ده‌سته‌که‌ی فیرعه‌ون که‌سزای خراپیان پێ ده‌چه‌شتن (به‌ هه‌میشه‌یی) و کوڕانی ئێوه‌یان سه‌رده‌بڕی و ئافره‌تانی ئێوه‌یان به‌ زیندوویی ده‌هێشته‌وه‌ (بۆ خزمه‌ت کاری) له‌وه‌دا تاقی کردنه‌وه‌یه‌کی گه‌وره‌ بوو له‌لایه‌ن په‌روه‌ردگارتانه‌وه‌.
  بیریان بخه‌ره‌وه‌ کاتێ که‌ په‌وه‌ردگارتان ڕای گه‌یاند سوێند بێ بێگومان ئه‌گه‌ر ئێوه‌ سوپاسی (چاکه‌ی) من بکه‌ن بۆتان زیاد ده‌که‌م به‌ڵام بێگومان ئه‌گه‌ر نا سوپاسی بکه‌ن ئه‌وه‌ به‌ڕاستی سزای من زۆر به‌تینه‌.
  مووسا فه‌رمووی ئه‌گه‌ر ئێوه‌ نا سوپاسی (به‌هره‌کانی خوا) بکه‌ن و هه‌موو ئه‌و که‌سانه‌ش له‌زه‌ویدان ئه‌و به‌ڕاستی خوا بێ نیازی سوپاس کراوه‌.
  ئایا بۆتان نه‌هاتووه‌ هه‌واڵی ئه‌و گه‌لانه‌ی که‌ له‌ پێش ئێوه‌دا بوون گه‌لی نووح و عاد و سه‌موود هه‌روه‌ها ئه‌وانه‌ی که‌ له‌ پاش ئه‌وان بوون و هاتن بێجگه‌ له‌خوا هیچ که‌س نایانزانێ پێغه‌مبه‌ره‌کانیان بۆ هات به‌ موعجیزه‌ و به‌ڵگه‌ی ئاشکراوه‌ ئینجا ئه‌وان ده‌ست و په‌نجه‌ی خۆیان گه‌ست له‌ڕق و قین دا و وتیان به‌ڕاستی ئێمه‌ بێ  بڕواین به‌و (په‌یامه‌) ی که‌ به‌ ئێوه‌دا نێردراوه‌ وه‌ به‌ڕاستی ئێمه‌ له‌ گومانداین له‌وه‌ی بانگمان ده‌که‌ن بۆ لای و دوو دڵین.
  فروستاده‌کانیان وتیان (پێیان) ئایا له‌ خوادا گومان هه‌یه‌ که‌ به‌دیهێنه‌ری ئاسمانه‌کان و زه‌وی یه‌ بانگتان ده‌کات بۆ ئه‌وه‌ی له‌ گوناهه‌کانتان خۆش بێت و دواتان بخات بۆ کاتێکی دیاری  کراو وتیان ئێوه‌ش هه‌ر ئاده‌مییه‌کی وه‌ك ئێمه‌ن ده‌تانه‌وێ به‌رگری ئێمه‌ بکه‌ن و لامان ده‌ن له‌ (په‌رستنی) ئه‌وه‌ی که‌ باوو باپیرانمان ده‌یان په‌رست ده‌ی نیشانه‌ و به‌ڵگه‌یه‌کی ڕوونمان بۆ بێنن ئه‌گه‌ر ڕاست ده‌که‌ن پێغه‌مبه‌رن.
  پێغه‌مبه‌ره‌کانیان پێیان وتن ئێمه‌ هه‌ر ئاده‌میه‌کین وه‌کو ئێوه‌ به‌ڵام خوا منه‌ت ده‌نێ به‌سه‌ر هه‌ر کام له‌ به‌نده‌کانی دا که‌ بیه‌وێ (ده‌یکاته‌ پێغه‌مبه‌ر) وه‌ ئێمه‌ هه‌رگیز ناتوانین موعجیزه‌ و به‌ڵگه‌یه‌کتان بۆ بێنین مه‌گه‌ر به‌ ئیزنی خوا وه‌ با بڕواداران پشت هه‌ر به‌ خوا ببه‌ستن.
  وه‌ ئایا بۆچی پشت به‌خوا نه‌به‌ستین که‌ بێگومان ئه‌و (زاته‌) ڕێگای ڕاستی نیشان داوین؟ وه‌ به‌ڕاستی دان به‌ خۆماندا ده‌گرین هه‌ر ئازارێکمان بده‌ن ده‌با خۆسپێران پشت هه‌ر به‌خوا ببه‌ستن .
  بێ بڕواکان وتیان به‌ پێغه‌مبه‌ره‌کانیان به‌ڕاستی له‌ خاك و وڵاته‌که‌مان ده‌رتان ده‌که‌ین یان به‌ڕاستی ده‌بێ بگه‌ڕێنه‌وه‌ ناو ئاینه‌که‌ی ئێمه‌ جا په‌ره‌وه‌ردگاریان نیگای بۆ (پێغه‌مبه‌ران) کرد که‌ بێگومان سته‌مکاران له‌ ناو ده‌به‌ین.
  و بێگومان ئێوه‌ نیشته‌جێ ده‌که‌ین له‌و خاکه‌دا پاش (تیا چوونی) ئه‌وان ئه‌وه‌ش بۆ که‌سانێکه‌ له‌وه‌ستانی به‌رده‌م من ده‌ترسن (له‌ قیامه‌تدا) وه‌ (پێشتر) ترسا بێ له‌ هه‌ڕه‌شه‌ی من.
  وه‌ (پێغه‌مبه‌ران) داوای سه‌رکه‌وتن و زاڵ بونیان کرد (له‌ خوا) و هه‌موو مل هوڕو یاخییه‌ك بێ هیوا بوون.
  له‌دوا (تیا چوونی جێگای) ئه‌و دۆزه‌خه‌ و له‌ کێما و زووخاو ئاو ده‌درێت.
  که‌ قوم قوم (زۆر به‌ قیزه‌وه‌) ده‌یخواته‌وه‌ به‌ڵام ناتوانێ قوتی بدات و مردنی بۆ دێت له‌ هه‌موو لایه‌که‌وه‌ و که‌چی ناشمرێ و له‌ دوا ئه‌وه‌ش سزای سه‌خت ده‌درێ.
  ئه‌وانه‌ی بێ بڕوابوون به‌ په‌روه‌ردگاریان نموونه‌ی کرده‌وه‌کانیان وه‌ك خۆڵه‌مێشێك وایه‌ به‌ توندی با لێی هه‌ڵکردبێت له‌ڕۆژێکی ڕه‌شه‌بای سه‌ختدا ئه‌وان هیچیان ده‌ست ناکه‌وێت له‌وه‌ی که‌ له‌ دنیادا کردوویانه‌ ئا ئه‌وه‌یه‌ گومڕابوونی دوور له‌ ڕاستی.
  ئایا نه‌تان زانیوه‌ که‌ بێگومان خوا ئاسمانه‌کان و زه‌وی له‌سه‌ر ڕاستی دروست کردووه‌ ئه‌گه‌ر بیه‌وێ ئێوه‌ لاده‌بات و ناتان هێڵێ وه‌ دروست کراوی تازه‌ ده‌هێنێ له‌جێ ی ئێوه‌.
  ئه‌وه‌ش بۆ خوا گران و زه‌حمه‌ت نی یه‌.
  و هه‌موویان (له‌ گۆڕه‌کانیان دێنه‌ ده‌ره‌وه‌) بۆ خوا ده‌رده‌که‌ون و ئاشکرا ئه‌بن ئینجا بێ ده‌سه‌ڵاته‌کان ده‌ڵێن به‌ زۆردار و خۆ به‌زل زانه‌کان به‌ڕاستی ئێمه‌ له‌ دنیادا شوێن که‌وتووی ئێوه‌ بووین ئاخۆ ئێوه‌ به‌رگری ده‌که‌ن له‌ ئێمه‌ هه‌ندێك له‌ سزای خوا (ئه‌وانیش) ده‌ڵێن ئه‌گه‌ر خوا ئێمه‌ی ڕێنموونی بکردایه‌ ئێمه‌ش ئێوه‌مان ڕێنموونی ده‌کرد یه‌کسانه‌ بۆمان هاوار و ناڵه‌ بکه‌ین یان ئارام بگرین ڕزگار بوونمان نی یه‌ (له‌ سزای) خوا.
  جا شه‌یتان ده‌ڵێ کاتێ که‌ کار ته‌واو ده‌بێ بێگومان خوا به‌ڵێنی پێدان به‌ به‌ڵێنێكی هه‌ق و ڕاست و منیش به‌ڵێنم پێدان به‌ڵام درۆم کرد له‌گه‌ڵتان وه‌ من نه‌م بوو به‌سه‌رتاندا هیچ زۆرو ده‌سه‌ڵاتێك ته‌نها ئه‌وه‌ نه‌بێ که‌ بانگم کردن (بۆ گومڕایی) ئیتر ئێوه‌ش به ‌ده‌نگمه‌وه‌ هاتن (و به‌گوێتان کردم) که‌واته‌ لۆمه‌ی من مه‌که‌ن به‌ڵکو لۆمه‌ی خۆتان بکه‌ن به‌ڕاستی من ناتوانم بێم به‌ هاواری ئێوه‌وه‌ و ئێوه‌ش ناتوانن بێن به‌ هاواری منه‌وه‌ به‌ڕاستی من بڕوام نه‌بوو به‌وه‌ی که‌ پێشتر (له‌ دنیادا) منتان کرد بوو به‌ هاوبه‌ش بۆ خوا به‌ڕاستی سته‌مکاران سزای سه‌ختیان ده‌بێت.
  وه‌ ئه‌وانه‌ی باوه‌ڕیان هێناوه‌و کرده‌وه‌ چاکه‌کانیان کردووه‌ ده‌خرێنه‌ ناو به‌هه‌شتانێك که‌ ڕووباره‌کان دێن و ده‌چن به‌ ژێریاندا به‌ هه‌میشه‌ تیایدا ده‌بن به‌ ئیزنی په‌روه‌ردگاریان به‌خێرهاتنیان له‌و (به‌هه‌شته‌) دا به‌ وته‌ی سه‌لامه‌.
  ئایا نه‌ت زانیوه‌؟ خوا چۆن نموونه‌ی هێناوه‌ته‌وه‌ که‌ وته‌ی چاك و ڕاست (لا إله‌ إلا الله‌) وه‌ك دره‌ختێکی چاك و به‌سوود وایه‌ ڕه‌گی قایم (له‌ زه‌وی دا) داکوتابێ و لق و پۆپه‌کانیشی (به‌رز بووبێته‌وه‌) به‌ ئاسماندا.
  ئه‌و (دره‌خته‌) میوه‌ و به‌ربگرێت هه‌موو کاتێك به‌ ئیزنی په‌روه‌ردگاری وه‌ خوا ئه‌و نموونانه‌ ده‌هێنێته‌وه‌ بۆ خه‌ڵکی بۆ ئه‌وه‌ی بیربکه‌نه‌وه‌.
  وه‌ نموونه‌ی وته‌ی خراپ و پیس (بێ باوه‌ڕی) وه‌کو دره‌ختێکی خراپ و پیس وایه‌ هه‌ڵکه‌نرابێ له‌سه‌ر زه‌وی (و ڕه‌گی نه‌بێت) هه‌ر خۆی نه‌گرێ.
  ئه‌وانه‌ی که‌ بڕوایان هێناوه‌ خوا دامه‌زراویان ده‌کات به‌ وته‌ی به‌ڕێ و جێ (که‌ شایه‌تمانه‌) له‌ ژیانی دنیادا و له‌ڕۆژی دوایشدا وه‌ خوا سته‌م کارانیش گومڕا ده‌کات وه‌ خوا هه‌رچی بیه‌وێ ده‌یکات.
  ئایا سه‌یری ئه‌وانه‌ت نه‌کردووه‌ له‌ جیاتی (سوپاسی) به‌هره‌و چاکه‌ی خوا بێ باوه‌ڕ و سپڵه‌ بوون و گه‌له‌که‌یان به‌ره‌و هه‌ڵدێر برد.
  ئه‌ویش دۆزه‌خه‌ که‌ ده‌چنه‌ ناوی که‌ ئارامگایه‌کی زۆر خراپه‌.
  بێ باوه‌ڕان چه‌ند هاوتایان بۆ خوا بڕیاردا بۆ ئه‌وه‌ی (خه‌ڵك) گومڕا بکه‌ن له‌ڕێگه‌ی خوا ئه‌ی (موحه‌ممه‌د(صلی الله‌ علیه‌ وسلم)) بڵێ به‌وانه‌ ڕابوێرن چونکه‌ بێگومان چاره‌نوستان دۆزه‌خ ده‌بێت.
  ئه‌ی (موحه‌ممه‌د(صلی الله‌ علیه‌ وسلم) بڵێ به‌و به‌ندانه‌م که‌ بڕوایان هێناوه‌ به‌ڕێکی نوێژه‌کان بکه‌ن و له‌وه‌ی پێمان داوون ببه‌خشن به‌نهێنی و ئاشکرا له‌پێش ئه‌وه‌ی که‌ ڕۆژێك بێت نه‌ کڕین و فرۆشتنی تێدایه‌ و نه‌ دۆستایه‌تی.
  خوا ئه‌و زاته‌یه‌ که‌ ئاسمانه‌کان و زه‌وی دروست کردووه‌ و له‌ ئاسمانه‌وه‌ بارانی باراندووه‌ و هه‌موو به‌روبووم (و دانه‌وێڵه‌) یه‌کی پێ ڕواندووه‌ که‌ ڕزق و ڕۆزیه‌ بۆ ئێوه‌ هه‌روه‌ها که‌شتی بۆ ڕام هێناون بۆ ئه‌وه‌ی بڕوات به‌ناو ده‌ریادا به‌ فه‌رمانی خوا و ڕووباره‌کانی بۆ ڕام هێناون.
  وه‌ هه‌روه‌ها ڕامی هێناوه‌ بۆتان ڕۆژ و مانگ به‌ هه‌میشه‌یی وه‌ شه‌و و ڕۆژیشی بۆ ڕام هێناون.
  وه‌ له‌ هه‌موو ئه‌و شتانه‌ که‌ داواتان کردووه‌ پێ ی به‌خشیوون خۆ ئه‌گه‌ر به‌هره‌و نیعمه‌ته‌کانی خوا بژمێرن بۆتان ناژمێردرێن به‌ڕاستی ئاده‌می (بێ بڕوا) زۆر سته‌م کار و سپڵه‌یه‌.
  بیریان بخه‌ره‌وه‌ کاتێ ئیبراهیم وتی ئه‌ی په‌روه‌ردگارم ئه‌م شاره‌ (مه‌ککه‌) بکه‌ به‌ شارێکی ئارام و ئاسایش وه‌ خۆم و کوڕه‌کانم بپارێزه‌ و دوورخه‌ره‌وه‌ له‌وه‌ی بته‌کان بپه‌رستین.
  ئه‌ی په‌روه‌ردگارم بێگومان ئه‌و بتانه‌ زۆر له‌ خه‌ڵکیان گومڕا کردووه‌ (و لایان دان له‌ڕێگه‌ی ڕاست) جا هه‌ر که‌سێ (له‌ ڕۆڵه‌کانم) شوێن من که‌وت ئه‌وه‌ بێگومان له‌ منه‌ هه‌رکه‌سیش سه‌رپێچی کردم ئه‌وه‌ بێگومان تۆ لێبورده‌ی میهره‌بانی.
  ئه‌ی په‌روه‌ردگارمان من هه‌ندێ له‌ ڕۆڵه‌کانم نیشته‌جێ کرد له‌ شیوێکی بێ کشتوکاڵ دا لای ماڵه‌ پیرۆز و ڕێزگیراوه‌که‌ت ئه‌ی په‌روه‌ردگارمان تا به‌ چاکی نوێژ به‌جێ بێنن به‌ڵکو دڵی خه‌ڵکانێ وا لێبکه‌یت سۆزیان ببێ بۆ لایان و له‌ هه‌موو به‌ر و میوه‌یه‌کیش ڕۆزیان بده‌ به‌ڵکو شوکرانه‌ بژێربن.
  ئه‌ی په‌روه‌ردگارمان به‌ڕاستی تۆ ده‌زانی به‌ هه‌رچی ده‌یشارینه‌وه‌ و هه‌رچی ده‌ری ده‌بڕین وه‌ هیچ شتێ لای خوا شاراوه‌ نی یه‌ نه‌ له‌زه‌وی و نه‌ له‌ئاسماندا.
  هه‌موو سوپاس و ستایشێك بۆ ئه‌و خوایه‌ی که‌ ئیسماعیل و ئیسحاقی پێ به‌خشیم به‌پیری به‌ڕاستی په‌روه‌ردگارم بیسه‌ری دوعا و پاڕانه‌وه‌یه‌.
  ئه‌ی په‌روه‌ردگارم من و ڕۆڵه‌کانم وا لێبکه‌ی به‌ چاکی نوێژه‌کان به‌جێ بێنین ئه‌ی په‌روه‌ردگارمان پاڕانه‌وه‌ و نزاکه‌م وه‌رگره‌.
  ئه‌ی په‌روه‌ردگارمان له‌ من و باوکم و دایکم و هه‌موو بڕواداران ببوره‌و خۆش ببه‌ له‌ ڕۆژێك دا که‌ لێپرسینه‌وه‌ ده‌کرێ و به‌رپا ئه‌بێ.
  وا مه‌زانه‌ خوا بێ ئاگایه‌ له‌وه‌ی که‌ سته‌م کاران ده‌یکه‌ن بێگومان ئه‌و دوایان ده‌خات بۆ ڕۆژێك که‌ چاوه‌کان تێیدا ئه‌بڵه‌ق ده‌بن (و نانوقێن له‌) ترسا.
  به‌ چه‌سپانی ده‌ڕۆن (به‌ده‌م بانگ که‌ریانه‌وه‌) سه‌ریان به‌رزکردۆته‌وه‌ (بۆ ئاسمان) پێڵوی چاویان ناتروکێنن و دڵیان خاڵی یه‌ له‌ تێگه‌شتن.
  وه‌ ئه‌ی (موحه‌ممه‌د(صلی الله‌ علیه‌ وسلم)) خه‌ڵکی ئاگادار بکه‌ و بترسێنه‌ له‌و ڕۆژه‌ی که‌ سزایان بۆ دێت ئینجا ئه‌وانه‌ی که‌ سته‌میان کردووه‌ ده‌ڵێن ئه‌ی په‌روه‌ردگارمان بۆ ماوه‌یه‌کی که‌م دوامان بخه‌ تا وه‌ڵامی بانگه‌وازه‌که‌ت بده‌ینه‌وه‌ و شوێنی پێغه‌مبه‌ران بکه‌وین ئه‌ی ئێوه‌ نه‌بوون پێشتر سوێندتان خوارد که‌ هه‌رگیز له‌ناو ناچن.
  هه‌ر له‌جێ و شوێنی ئه‌وانه‌ نیشته‌جێ بوون که‌ سته‌میان له‌ خۆیان کرد و به‌ڕوونی بۆتان ده‌رکه‌وت که‌ چیمان به‌سه‌ر  هێنان نموونه‌ی زۆریشمان بۆتان هێنایه‌وه‌.
  بێگومان ئه‌و (بێ باوه‌ڕانه‌) پیلانی گه‌وره‌ی خۆیانیان گێڕا (دژی پێغه‌مبه‌ره‌کانیان) به‌ڵام هه‌موو پیلانه‌که‌یان لای خوا (نوسراوه‌) وه‌ هه‌ر چه‌نده‌ پیلانه‌که‌یان شاخه‌کانی پێ بترازێ و له‌بن بێ.
  جا وا گومان مه‌به‌ خوا ئه‌و به‌ڵێنه‌ی داویه‌تی به‌ پێغه‌مبه‌رانی به‌دی ناهێنێ به‌ڕاستی خوا خاوه‌ن ده‌سه‌ڵاتی تۆڵه‌سێنه‌.
  له‌ ڕۆژێکدا که‌ ئه‌م زه‌وی یه‌ ده‌گۆڕێ به‌ زه‌وی یه‌کی تر و ئاسمانه‌کانیش (ده‌گۆڕێن به‌ ئاسمانی تر) ئه‌وسا هه‌موو (له‌ گۆڕه‌کانیان دێنه‌ ده‌ره‌وه‌) ده‌رده‌که‌ون بۆ خوای ته‌نیای زاڵ به‌سه‌ر هه‌موو شتێکدا.
  و له‌و ڕۆژه‌دا تاوان باران ده‌بینی له‌ کۆت و زنجیردا پێکه‌وه‌ به‌ستراون.
  پۆشاکیان قه‌ترانی ڕه‌شه‌ و ده‌م و چاویشیان ئاگر دایپۆشیوه‌.
  بۆ ئه‌وه‌ی خوا تۆڵه‌و پاداشتی هه‌موو که‌سێك بدات به‌ گوێره‌ی ئه‌وه‌ی که‌ کردویه‌تی به‌ڕاستی خوا لێپرسینه‌وه‌ی خێرایه‌.
  ئه‌م (قورئانه‌) ڕاگه‌یاندن و جاڕێکه‌ بۆ هه‌موو خه‌ڵك و تا پێی بێدار بکرێنه‌وه‌ وه‌ بۆ ئه‌وه‌ی بزانن بێگومان ئه‌و (خوا) په‌رستراوێکی تاك و ته‌نهایه‌ و تا خاوه‌ن ژیرییه‌کان بیربکه‌نه‌وه‌ و په‌ند بگرن.
  به‌ (ئه‌لیف، لام، ڕا) ده‌خوێنرێته‌وه‌ ئه‌مه‌ ئایه‌ته‌کانی ئه‌و کتێبه‌ن که‌ قورئانی ڕوون که‌ره‌وه‌یه‌.
  ئه‌وانه‌ی که‌ بێ باوه‌ڕ بوون زۆر جار ئاوات ده‌خوازن کاشکای موسوڵمان بوونایه‌.
  لێیان گه‌ڕێ بابخۆن و ڕابوێرن و ئومێد بێ ئاگایان بکات جا بێگومان له‌مه‌ودوا ده‌زانن (چۆن سزایان) ده‌ده‌ین.
  خه‌ڵکی هیچ شارێکمان له‌ناو نه‌بردووه‌ مه‌گه‌ر کاتی دیاری کراو بۆ له‌ناو چوونیان هه‌بووه‌.
  وه‌ هیچ ئو‌ممه‌تێك پێش ناکه‌وێ له‌کاتی له‌ناو بردنی خۆی هه‌روه‌ها دواش ناکه‌وێ.
  بێ باوه‌ڕان وتیان ئه‌ی ئه‌و که‌سه‌ی که‌ قورئان نێرراوه‌ته‌ خوار بۆ سه‌رت به‌ڕاستی تۆ شێتی.
  ده‌ی بۆ فریشته‌مان بۆ ناهێنی (شایه‌تی بدات تۆ پێغه‌مبه‌ری) ئه‌گه‌ر تۆ له‌ ڕاست گۆیانیت.
  ئێمه‌ فریشته‌ نانێرینه‌ خواره‌وه‌ مه‌گه‌ر به‌ ڕاست و ڕه‌وا وه‌ ئه‌و کاته‌ش ئه‌وانه‌ مۆڵه‌ت نادرێن.
  بێگومان هه‌ر ئێمه‌ قورئانمان ناردۆته‌ خواره‌وه‌ و به‌ڕاستی هه‌ر ئێمه‌ش ده‌ی پارێزین.
  سوێندبێ بێگومان ئێمه‌ پێش تۆ پێغه‌مبه‌رانمان ناردووه‌ له‌ناو هۆزو کۆمه‌ڵه‌ پێشووه‌کاندا.
  هیچ پێغه‌مبه‌رێکیان بۆ نه‌هاتووه‌ مه‌گه‌ر گاڵته‌و لاقرتێیان پێ کردووه‌.
  ئا به‌و جۆره‌ ئێمه‌ ئه‌و (قورئانه‌) ده‌خه‌ینه‌ ناو دڵی تاوان بارانه‌وه‌.
  که‌چی ئه‌وان باوه‌ڕی پێ ناهێنن که‌ بێگومان باوو ڕێبازی پێشووه‌کانیش هه‌ر وابووه‌.
  ئه‌گه‌ر بۆمان بکردنایه‌ته‌وه‌ ده‌رگایه‌ك له‌ ئاسمانه‌وه‌ و ئه‌وان پیایدا بڕۆنه‌ سه‌ره‌وه‌.
  ئه‌وسا ده‌یان وت بێگومان ئێمه‌ چاومان به‌ستراوه‌ به‌ڵکو ئێمه‌ کۆمه‌ڵێکین جادوومان لێ کراوه‌.
  سوێند به‌خوا بێگومان ئێمه‌ دروستمان کردووه‌ چه‌ند بورجێك له‌ ئاسماندا و ئه‌و (ئاسمانه‌) مان ڕازاندۆته‌وه‌ بۆ سه‌ره‌نج ده‌ران.
  و ئه‌و (ئاسمانه‌) مان پاراستووه‌ له‌ هه‌موو شه‌یتانێکی ده‌ر کراو له‌ به‌زه‌یی خوا.
  مه‌گه‌ر ئه‌وانه‌ی که‌ به‌دزیه‌وه‌ گوێ ده‌گرن یه‌کسه‌ر گڕو ئاگرێکی دیار دوای ده‌که‌وێ (و ڕاوی ده‌نێ) ت.
  زه‌ویشمان ڕاخستووه‌ و چه‌ند کێوو شاخی دامه‌زراومان تێدا داناوه‌ و ڕواندوومانه‌ تیایدا له‌هه‌موو ڕووه‌ك و دره‌ختێك به‌ڕێك و پێکی.
  وه‌ له‌و (زه‌ویه‌) دا هۆکاره‌کانی ژیانمان بۆ ئێوه‌ ڕه‌خساندووه‌ هه‌روه‌ها بۆ ئه‌وانه‌ش که‌ ئێوه‌ ڕزق ڕۆزیان ناده‌ن.
  وه‌ هیچ شتێك نی یه‌ مه‌گه‌ر خه‌زێنه‌کانی لای ئێمه‌یه‌ و نای نێرین و نایده‌ین به‌ ئه‌ندازه‌ی دیاری کراو نه‌بێت.
  وه‌ بامان ناردووه‌ (به‌هۆی) پیتێنران (بۆ دارو دره‌خت و ڕووه‌ك) ئینجا له‌ ئاسمانه‌وه‌ بارانمان باراندووه‌ وه‌ ئێوه‌مان پێ تێراو کردووه‌ له‌ کاتێکدا ئێوه‌ نه‌تان ده‌توانی ئه‌و (ئاوه‌) خه‌زن بکه‌ن.
  بێگومان هه‌ر ئێمه‌ ده‌ژێنین و ده‌مرێنین هه‌ر ئێمه‌ش میراتگری هه‌مووانین.
  سوێند به‌خوا ئێمه‌ ئاگادارین به‌وانه‌ی له‌پێش ئێوه‌وه‌ بوون و سوێند به‌خوا بێگومان ئه‌وانه‌ش ده‌ناسین که‌ پاش ئێوه‌ دێن.
  بێگومان هه‌ر په‌روه‌ردگارت هه‌موویان کۆ ده‌کاته‌وه‌ به‌ڕاستی هه‌ر خۆی کاردروستی زانایه‌.
  سوێندبێ بێگومان ئێمه‌ ئاده‌میمان دروست کرد له‌ قوڕێکی ڕه‌شی ترشاوی ڕه‌ق.
  جنۆکه‌شمان پێشتر دروست کرد له‌ ئاگرێکی به‌تین.
  بیریان بخه‌ره‌وه‌ کاتێك په‌روه‌ردگارت به‌ فریشته‌کانی فه‌رموو به‌ڕاستی من به‌شه‌رێك دروست ده‌که‌م له‌ قوڕێکی ڕه‌شی ترشاوی ڕه‌ق.
  هه‌رکاتێ ڕێك و پێکم کرد و فوم پێداکرد له‌ گیانی (تایبه‌تی) خۆم ده‌بێ یه‌کسه‌ر سوژده‌ی بۆ به‌رن.
  جا فریشته‌کان هه‌موو تێکڕا سوژده‌یان برد بۆی.
  ئیبلیس نه‌بێت که‌ سه‌رپێچی کرد له‌وه‌ی که‌ له‌گه‌ڵ سوژده‌به‌ران بێت.
  خوا فه‌رمووی ئه‌ی ئیبلیس بۆچی تۆ له‌گه‌ڵ سوژده‌ به‌ران نیت؟ !.
  ئیبلیس وتی: من هیچ کاتێ سوژده‌ نابه‌م بۆ به‌شه‌رێك که‌ دروستت کردووه‌ له‌ قوڕێکی ڕه‌شی ترشاوی ڕه‌ق.
  خوا پێ ی فه‌رموو ده‌له‌وێ (به‌هه‌شت) بڕۆ ده‌ره‌وه‌ چونکه‌ به‌ڕاستی تۆ له‌ به‌زه‌یی من ده‌رکراوی.
  وه‌ به‌ڕاستی نه‌فرینت له‌سه‌ره‌ تا ڕۆژی دوایی.
  وتی ئه‌ی په‌روه‌ردگارم ده‌ی مۆڵه‌تم بده‌ تا ڕۆژێ (مردووان) زیندوو ده‌کرێنه‌وه‌.
  خوا فه‌رمووی ئه‌وه‌ به‌ڕاستی تۆ له‌ مۆڵه‌ت دراوانی.
  تا ڕۆژێ که‌ کاتی دیاری کراوه‌.
  وتی ئه‌ی په‌روه‌ردگارم له‌به‌ر ئه‌وه‌ی گومڕات کردم بێگومان خۆشی دنیایان له‌ زه‌وی دا بۆ ده‌ڕازێنمه‌وه‌ وه‌ به‌ڕاستی هه‌موویان گومڕا ده‌که‌م.
  به‌نده‌ دڵسۆزه‌کانت نه‌بێت.
  خوا فه‌رمووی ئه‌مه‌ ڕێگای هه‌ق و ڕاسته‌ به‌ره‌و من.
  به‌ڕاستی به‌نده‌کانی من تۆ هیچ ده‌سه‌ڵاتت نیه‌ به‌سه‌ریاندا جگه‌ له‌و گومڕایانه‌ی که‌ شوێنت که‌وتوون.
  وه‌ بێگومان دۆزه‌خ جێگای هه‌موویانه‌.
  دۆزه‌خ حه‌وت ده‌رگای هه‌یه‌ هه‌ر ده‌رگایه‌کیشیان بۆ به‌شێك له‌وانه‌ دابه‌ش کراوه‌.
  به‌ڕاستی خۆ پارێزو له‌ خواترسان له‌ناو باخات و کانیاودان.
  پێیان ده‌ووترێت بچنه‌ ناویانه‌وه‌ به‌هێمنی و بیوه‌یی.
  هه‌ر ڕق و کینه‌یه‌ك له‌ دڵیاندا بووبێ ده‌رمان هێناوه‌ برای یه‌کترن به‌رامبه‌ر یه‌کترن له‌سه‌ر کورسی.
  له‌وێدا ماندوو بوونیان تووش نایه‌ت و هه‌رگیز له‌و (به‌هه‌شته‌) ده‌رناکرێن.
  هه‌واڵ بده‌ به‌ به‌نده‌کانم که‌ به‌ڕاستی هه‌ر من لێبورده‌ی میهره‌بانم.
  و بێگومان هه‌ر سزای منه‌ سزای سه‌خت.
  وه‌ هه‌واڵیان پێ بده‌ ده‌رباره‌ی میوانه‌کانی ئیبراهیم.
  کاتێ چوونه‌ ژووره‌وه‌ بۆلای وتیان سه‌لامت لێ بێ (ئیبراهیم) وتی به‌ڕاستی ئێمه‌ لێتان ده‌ترسین.
  وتیان (پێ ی) مه‌ترسه‌ به‌ڕاستی ئێمه‌ مژده‌ت ده‌ده‌ینێ به‌ (له‌ دایك بوونی) کوڕێکی زانا.
  وتی ئایا مزگێنیم پێ ده‌ده‌ن له‌ کاتێکدا که‌ پیر بووم ئیتر چی مژده‌یه‌کم ده‌ده‌نێ.
  وتیان ئه‌و مژده‌ی داومانه‌ پێت ڕاسته‌ (و ده‌بێت) جا له‌ نائومێدان مه‌به‌.
  وتی جا کێ له‌ میهره‌بانی په‌روه‌ردگاری نائومێد ده‌بێ بێجگه‌ له‌ گومڕایان.
  ئیبراهیم فه‌رمووی ئه‌ی ڕه‌وانه‌کراوان (ی خوا) چ کارێکی گرنگتان هه‌یه‌.
  وتیان به‌ڕاستی ئێمه‌ نێردراوین بۆ سه‌ر گه‌لێکی تاوانبار (له‌ ناویان) به‌رین.
  جگه‌ له‌ماڵ و منداڵی لووط که‌ بێگومان هه‌مووین ڕزگار ده‌که‌ین.
  ژنه‌که‌ی نه‌بێت که‌ بێگومان بڕیارمانداوه‌ ئه‌و له‌ تیاچوان ده‌بێت.
  جا کاتێ نێردراوه‌کان هاتن بۆ لای خاو خێزانی لووط.
  لووط وتی به‌ڕاستی ئێوه‌ ده‌سته‌یه‌کی نه‌ناسراون.
  وتیان به‌ڵکو ئێمه‌ بۆمان هێناوی ئه‌و (سزای) که‌ ئه‌وان تێیدا دوو دڵ بوون.
  وه‌ ئێمه‌ ڕاستیمان بۆ تۆ هێناوه‌ بێگومان ئێمه‌ ڕاست گۆین.
  جا که‌واته‌ له‌به‌شێکی شه‌ودا شه‌و ڕه‌وی به‌ (شوێنکه‌وتووان و) خاوخێزانت بکه‌ و خۆت دوایان بکه‌وه‌ هیچ کامتان لانه‌که‌نه‌وه‌ و بڕۆن بۆ ئه‌و شوێنه‌ی که‌ فه‌رمانتان پێ دراوه‌.
  ئه‌م کاره‌مان به‌ نیگا به‌ لووط  ڕاگه‌یاند که‌ بێگومان له‌ به‌ره‌به‌یاندا ئه‌وانه‌ دوا بڕاو ده‌بن (هه‌موویان له‌ناو) ده‌چن.
  جا خه‌ڵکی (نێربازی) شاره‌که‌ هاتن (به‌ره‌و ماڵی لووط و) مژده‌یان به‌یه‌کتری ده‌دا.
  لووط وتی دڵنیابن ئه‌مانه‌ میوانی منن ده‌ی ئابڕوم مه‌به‌ن.
  و له‌ خوا بترسن و شه‌رمه‌زار و ڕیسوام مه‌که‌ن.
  وتیان ئێمه‌ پێمان نه‌ووتیت نابێ به‌رگری له‌ که‌س بکه‌یت (نابێ که‌س توخنت که‌وێ) ت.
  لووط فه‌رمووی ئا ئه‌وانه‌ کچانی منن (ماره‌یان که‌ن) ئه‌گه‌ر ئێوه‌ (ئه‌و کاره‌) ئه‌نجام ده‌ده‌ن.
  سوێند به‌ ته‌مه‌ن و ژیانی تۆ (ئه‌ی موحه‌ممه‌د(صلی الله‌ علیه‌ وسلم)) به‌ڕاستی ئه‌وانه‌ له‌سه‌ر خۆشی خۆیاندا سه‌رگه‌ردانن.
  جا له‌ کاتی خۆر هه‌ڵهاتندا شریخه‌یه‌کی به‌هێز گرتنی.
  ئینجا ئه‌و (شاره‌) مان سه‌رو ژێر کرد و گڵی به‌ردینمان به‌سه‌ردا باراندن.
  به‌ڕاستی له‌مه‌دا به‌ڵگه‌ زۆر هه‌یه‌ بۆ ئه‌وانه‌ی بیرده‌که‌نه‌وه‌.
  وه‌ بێگومان ئه‌و (شاره‌ وێران کراوه‌) له‌سه‌ر ڕێگای سه‌ره‌کی (کاروانه‌کان) دایه‌.
  به‌ڕاستی له‌وه‌دا به‌ڵگه‌ی گرنگ هه‌یه‌ بۆ بڕواداران.
  به‌ڕاستی خاوه‌ن باخات زۆر پڕه‌کانیش (قه‌ومی شوعه‌یب) له‌ سته‌م کاران بوون.
  جا تۆڵه‌مان لێ سه‌ندن جا به‌ڕاستی ئه‌م دووانه‌ له‌سه‌ر ڕێگایه‌کی ئاشکرادان.
  سوێند به‌خوا بێگومان خه‌ڵکی حیجریش بڕوایان به‌ پێغه‌مبه‌ره‌کانیان نه‌کرد.
  به‌ڵگه‌و نیشانه‌کانی خۆمانمان پێدان به‌ڵام ئه‌وان ڕوویان لێ وه‌رگێڕا.
  ئه‌وانه‌ له‌ شاخه‌کاندا ده‌یانتاشی خانووی زۆری (قاییمی) بێ ترس و بیم.
  ئینجا ده‌نگ و پیاهه‌ڵشاخانێکی به‌هێز گرتنی له‌ به‌ره‌به‌یاندا.
  جا هه‌رچیان کردبوو (خانوو له‌ چیاکاندا) هیچ سوودی پێ نه‌گه‌یاندن.
  وه‌ ئێمه‌ ئاسمانه‌کان و زه‌ویمان دروست نه‌کردووه‌ ئه‌وه‌ش له‌ نێوانیاندایه‌ به‌ هه‌ق و ڕاستی نه‌بێت وه‌ بێگومان ڕۆژی دوایی دێت تۆش به‌جوانی چاوپۆشی بکه‌ لێیان.
  به‌ڕاستی هه‌ر په‌روه‌ردگارت به‌دی هێنه‌ری زانایه‌.
  سوێند به‌خوا به‌ڕاستی حه‌وت ئایه‌تی دووباره‌ کراوه‌مان پێ به‌خشیت هه‌روه‌ها قورئانی گه‌وره‌ش.
  ئه‌ی (موحه‌ممه‌د(صلی الله‌ علیه‌ وسلم)) چاوت مه‌بڕه‌ ئه‌و نازو نیعمه‌تی (دنیا) که‌ داومانه‌ به‌ کۆمه‌ڵێك له‌و بێ باوه‌ڕانه‌ و خه‌میان بۆ مه‌خۆ وه‌ باڵی به‌زه‌یی ڕاخه‌ بۆ بڕواداران.
  و بڵێ به‌ڕاستی من ترسێنه‌رێکی ڕوون و ئاشکرام (ده‌تان ترسێنم له‌ سزا) یه‌ك.
  وێنه‌ی ئه‌و (سزایه‌) ی ناردمان بۆ دابه‌ش که‌ران.
  ئه‌وانه‌ی که‌ قورئانیان کرده‌ چه‌ند به‌شه‌وه‌.
  جا سوێند به‌ په‌روه‌ردگارت پرسیار له‌ هه‌موویان ده‌که‌ین.
  له‌وه‌ی که‌ ده‌یانکرد (له‌ دنیا) دا.
  جا هه‌ر فه‌رمانێکت پێ ده‌درێ به‌ ئاشکرا ڕای گه‌یه‌نه‌ و گوێ به‌هاوبه‌ش دانه‌ران مه‌ده‌.
  به‌ڕاستی ئێمه‌ گاڵته‌ چیانمان له‌ کۆڵ کردیته‌وه‌.
  ئه‌وانه‌ی له‌ گه‌ڵ خوادا په‌رستراوێکی تر داده‌نێن جا دواتر ده‌زانن (چۆن سزایان ) ده‌ده‌ین.
  سوێند به‌خوا بێگومان ئێمه‌ ده‌زانین که‌ به‌ڕاستی تۆ دڵت ته‌نگ ده‌بێ به‌وه‌ی ئه‌وانه‌ ده‌یڵێن.
  که‌واته‌ په‌روه‌ردگارت به‌پاکی ڕاگره‌و سوپاسی بکه‌ و له‌ سوژده‌ به‌ران به‌.
  وه‌ په‌روه‌ردگارت بپه‌رسته‌ هه‌تا مردن یه‌خه‌ت پێ ده‌گرێت.
  ئه‌وا فه‌رمانی خوا (به‌ سزادانیان) هات بۆیه‌ په‌له‌ مه‌که‌ن (له‌ هاتنی) پاك و بێگه‌ردی بۆ خوا له‌ هه‌ر شتێ ئه‌وانه‌ ده‌یکه‌ن به‌ هاوبه‌شی.
  فریشته‌ ده‌نێرێته‌ خواره‌وه‌ به‌وه‌حی به‌فه‌رمانی خۆی بۆ هه‌ر که‌سێ له‌به‌نده‌کانی که‌ خۆی بیه‌وێ به‌وه‌ی که‌ خه‌ڵکی بترسێنن که‌ به‌ڕاستی بێجگه‌ له‌ من هیچ په‌رستراوێکی تر نی یه‌ که‌واته‌ هه‌ر له‌ من بترسن.
  خوا ئاسمانه‌کان و زه‌وی به‌ هه‌ق دروست کرد به‌رزو بڵنده‌ له‌ هه‌رچی ئه‌وانه‌ ده‌یکه‌نه‌ هاوبه‌شی.
  ئاده‌می دروست کرد له‌ دڵۆپه‌ ئاوێك که‌چی بۆته‌ دوژمنێکی ئاشکر‌ا.
  ئاژه‌ڵیشی بۆ ئێوه‌ دروست کردووه‌ که‌ (هۆی) گه‌رمایی و که‌ڵکیان تێدایه‌ وه‌ له‌ (گۆشتی) ئه‌وان ده‌خۆن.
  وه‌ بۆ ئێوه‌ هه‌یه‌ له‌و (ئاژه‌ڵانه‌دا دیمه‌نی) جوانی و ڕازاوه‌ کاتێ ده‌یان هێننه‌وه‌ له‌ له‌وه‌ڕگا و کاتێکیش ده‌یان به‌ن بۆ له‌وه‌ڕگا.
  وه‌ (هه‌ندێ له‌و ماڵاتانه‌) باره‌کانتان هه‌ڵده‌گرن (و ده‌یبه‌ن) بۆ شارو جێگایه‌ که‌ ئێوه‌ پێ ی نه‌ده‌گه‌یشتن مه‌گه‌ر زۆر به‌ ناڕه‌حه‌ت به‌ڕاستی په‌روه‌ردگارتان زۆر به‌سۆزو به‌ به‌زه‌یی یه‌ (بۆ ئاده‌م) ی.
  وه‌ ئه‌سپ و ماین و ئێسترو گوێ درێژ (ی بۆ دروست کردوون) له‌به‌ر ئه‌وه‌ی سواریان بن و هۆی ڕازانه‌وه‌ش بن بۆ ئێوه‌ وه‌ (خوا) شتی وا دروست ده‌کات که‌ (ئێسته‌) ئێوه‌ نایزانن.
  ڕێگای ڕاست نیشان دان (به‌ به‌نده‌کان) ته‌نها بۆ خوایه‌ وه‌ هه‌ندێ له‌ ڕێگاکان لارو ناڕێکه‌ وه‌ ئه‌گه‌ر (خوا) بیویستایه‌ هه‌مووتانی ڕێنموونی ده‌کرد.
  ئه‌و (خوا) زاتێکه‌ که‌ له‌ ئاسمانه‌وه‌ بارانێکی بۆ باراندوون ئاو خواردنه‌وه‌تان له‌و (بارانه‌) یه‌ و هۆی سه‌وز بوونی ڕووه‌کیشه‌ که‌ مه‌ڕو ماڵاتی لێ ده‌له‌وه‌ڕێنن.
  به‌و (ئاوه‌ خوا) بۆتان ده‌ڕوێنێ کشتوکاڵ و زه‌یتوون و دار خورما مێوو ڕه‌ز و هه‌موو به‌رو میوه‌یه‌ك به‌ڕاستی له‌وه‌دا (باسکرا) به‌ڵگه‌یه‌کی ڕوون هه‌یه‌ بۆ ئه‌و که‌سانه‌ی بیرده‌که‌نه‌وه‌.
  وه‌ ڕامی هێناوه‌ بۆتان شه‌وو ڕۆژ و خۆرو مانگ هه‌روه‌ها ئه‌ستێره‌کانیش ڕام هێنراوون به‌ فه‌رمانی خوا به‌ڕاستی له‌وه‌دا (باسکرا) به‌ڵگه‌ی زۆر هه‌یه‌ بۆ ئه‌وانه‌ که‌ ژیرن و تێ ده‌گه‌ن.
  وه‌ (ڕامی هێناوه‌) بۆتان ئه‌وه‌ی دروستی کردووه‌ له‌ زه‌وی دا که‌ ڕه‌نگ و جۆریان جیاوازه‌ به‌ڕاستی له‌وه‌دا باسکرا نیشانه‌یه‌کی ڕوون هه‌یه‌ بۆ ئه‌وانه‌ی که‌ ئامۆژگاری وه‌رده‌گرن.
  وه‌ ئه‌و (خوایه‌) زاتێکه‌ که‌ ده‌ریای ڕام هێناوه‌ بۆ ئه‌وه‌ی گۆشتی تازه‌ی لێ بخۆن وه‌ بۆ ئه‌وه‌ی خشڵیشی لێ ده‌ربێنن که‌ ده‌یپۆشن (بۆ خۆڕازاندنه‌وه‌) و که‌شتیه‌کان ده‌بینی ئاوی ده‌ریاکه‌ له‌ت ده‌که‌ن وه‌ بۆ ئه‌وه‌ی هه‌ندێ له‌ فه‌زڵ و ڕۆزی خوا به‌ده‌س بێنن و بۆ ئه‌وه‌ی سوپاسی خواش بکه‌ن.
  وه‌ (خوا) له‌ زه‌وی دا چه‌ند شاخێکی دامه‌زراوی داناوه‌ بۆ ئه‌وه‌ی تاسه‌و له‌نگه‌رتان پێ نه‌کات وه‌ چه‌م و ڕووباری (تیا داناوه‌) هه‌روه‌ها ڕێگای زۆر (ی به‌دی هێناوه‌) بۆ ئه‌وه‌ی ئێوه‌ ڕێ ی پێ ده‌رکه‌ن.
  هه‌روه‌ها نیشانه‌ی زۆری داناوه‌و به‌ ئه‌ستێره‌ش خه‌ڵکی ڕێ ده‌رئه‌که‌ن (له‌شه‌و) دا.
  جا ئایا زاتێك (ئه‌مانه‌) دروست ده‌کات وه‌ك که‌سێك وایه‌ که‌ هیچ دروست نه‌کات ئه‌وه‌ بۆ بیر ناکه‌نه‌وه‌؟.
  وه‌ ئه‌گه‌ر (بتانه‌وێ) نیعمه‌تی خوا بژمێرن ناتوانن بیان ژمێرن به‌ڕاستی خوا لێبورده‌ی میهره‌بانه‌.
  وه‌ خوا ده‌زانێ ‌چی ده‌شارنه‌وه‌ و چی ئاشکرا ده‌که‌ن.
  ئه‌وانه‌ش هاواریان لێ ده‌که‌ن بێجگه‌ له‌ خوا هیچ شتێ دروست ناکه‌ن به‌ڵکو خۆیان دروست کراوان.
  مردووی بێ گیانن (ئه‌و بتانه‌) هه‌ست ناکه‌ن که‌ی (خۆیان و خه‌ڵکی) زیندوو ده‌کرێنه‌وه‌.
  خوای ئێوه‌ خوایه‌کی تاك و ته‌نیایه‌ جا ئه‌وانه‌ی که‌ بڕوا ناهێنن به‌ ڕۆژی دوایی دڵه‌کانیان بێ باوه‌ڕه‌و هه‌میشه‌ خۆیان به‌زل ده‌زانن.
  ڕاسته‌ بێگومان خوا ده‌زانێ به‌ ئه‌وه‌ی ده‌یشارنه‌وه‌و ئه‌وه‌ی ئاشکرای ده‌که‌ن به‌ڕاستی خوا خۆبه‌زل زانانی خۆش ناوێ.
  وه‌ کاتێ به‌وانه‌ بوترێ ئایا په‌روه‌ردگارتان چی ناردۆته‌ خواره‌وه‌ ده‌ڵێن حیکایه‌تی پڕوپوچی پێشووه‌کان.
  بۆ ئه‌وه‌ی باری گوناهی خۆیان به‌ته‌واوی هه‌ڵ بگرن له‌ ڕۆژی دوایی دا له‌گه‌ڵ هه‌ندێ له‌باری گوناهی ئه‌وانه‌ی که‌ ئه‌مان گومڕایان ده‌کردن به‌ بێ زانیاری بێدار بن زۆر به‌ده‌ ئه‌وه‌ی که‌ هه‌ڵی ده‌گرن و ده‌یگرنه‌ ئه‌ستۆ.
  به‌ڕاستی ئه‌وانه‌ش که‌ له‌پێش ئه‌مانه‌وه‌ بوون پیلانیان کرد جا خوا کۆشك و خانوه‌کانیانی له‌ بن و بناغه‌کانی یه‌وه‌ ده‌رهێنا ئه‌وسا سه‌ربانه‌کانیان له‌ سه‌ریانه‌وه‌ ڕووخا به‌سه‌ریاندا له‌لایه‌که‌وه‌ سزایان بۆ هات که‌ هه‌ستیان پێ نه‌ده‌کرد.
  پاشان له‌ ڕۆژی دوایی دا ڕیسواو سه‌ر شۆڕیان ده‌کات و (خوا پێیان) ده‌فه‌رموێ له‌ کوێن ئه‌و هاوبه‌شانه‌ی که‌ ئێوه‌ له‌به‌ر ئه‌وان به‌ربه‌ره‌کانێ (ی پێغه‌مبه‌ره‌کان و بڕواداران) تان ده‌کرد ده‌رباره‌یان ئه‌وانه‌ی زانیاریان پێ درا بوو ده‌ڵێن به‌ڕاستی ڕیسوایی و به‌دبه‌ختی ئه‌مڕۆ بۆ بێ باوه‌ڕانه‌.
  ئه‌وانه‌ی که‌ فریشته‌کان گیانیان ده‌کێشن له‌ کاتێکدا به‌رده‌وام بوون له‌سه‌ر سته‌م کردن له‌خۆیان جا له‌و کاته‌دا مل که‌چ ده‌بن (و ئه‌ڵێن) ئێمه‌ هیچ خراپه‌یه‌کمان نه‌کردووه‌ به‌ڵێ (خراپه‌تان کردووه‌) بێگومان خوا ئاگاداره‌ به‌و کرده‌وانه‌ی که‌ ئێوه‌ ده‌تان کرد.
  که‌واته‌ له‌ده‌رگاکانی دۆزه‌خه‌وه‌ بڕۆنه‌ ژوره‌وه‌ تێیدا بمێننه‌وه‌ به‌ هه‌میشه‌یی (هه‌تا هه‌تایه‌) سا جێگه‌ی خۆ به‌گه‌وره‌ زانان چه‌ن خراپه‌.
  وه‌ وترا به‌وانه‌ی که‌ خۆیان پاراست (له‌ بێ بڕوایی) ئه‌وه‌ په‌روه‌ردگارتان چی ناردۆته‌ خواره‌وه‌؟ ده‌ڵێن خێرو چاکه‌ بۆ ئه‌وانه‌ی که‌ له‌م دنیایه‌دا چاکه‌یان کردووه‌ چاکه‌ هه‌یه‌ و بێگومان جێگای ڕۆژی دوایی چاکتره‌ و چ خۆشه‌ ماڵ و شوێنی پارێزکاران.
  به‌هه‌شتانێکی هه‌میشه‌یین که‌ ئه‌وان ده‌چنه‌ ناوی ڕووباره‌کانی ده‌ڕۆن به‌ژێر (قه‌سر و دره‌خته‌کان) یاندا له‌و به‌هه‌شتانه ‌دایه‌ ئه‌وه‌ی بیانه‌وێ بۆیان ئاماده‌یه‌ ئا به‌و جۆره‌ خوا پاداشتی خۆ پارێزه‌ران ده‌داته‌وه‌.
  ئه‌وانه‌ی که‌فریشته‌کان (ی گیان کێشان) گیانیان ده‌کێشن به‌ پاکی (فریشته‌کان) ده‌ڵێن سه‌لامتان لێ بێ بچنه‌ به‌هه‌شته‌وه‌ به‌هۆی ئه‌وه‌ی که‌ده‌تان کرد (له‌ دنیا) دا.
  ئایا چاوه‌ڕێ ی چی ئه‌که‌ن جگه‌ له‌وه‌ی فریشته‌کان بۆتان بێن (گیانیان بکێشن) یان فه‌رمانی په‌روه‌ردگارت بێت (بۆ سزادانیان) ئه‌وانه‌ی پێش ئه‌مانیش هه‌ر وه‌کو ئه‌مانیان کرد و خوا سته‌می لێ نه‌کردن به‌ڵکو خۆیان سته‌میان له‌ خۆیان ده‌کرد.
  له‌ ئاکامدا تۆڵه‌ی ئه‌و خراپانانه‌یان تووش بوو که‌ کردوویانه‌ وه‌ ئه‌و (سزا) ی که‌ ئه‌وان گاڵته‌یان پێ ده‌کرد ده‌وری دان و هاته‌ سه‌ریان.
  وه‌ ئه‌وانه‌ی هاوبه‌شیان داناوه‌ بۆ خوا ده‌ڵێن ئه‌گه‌ر خوا بیویستایه‌ بێجگه‌ ئه‌و (خوا) هیچ شتێکمان نه‌ده‌په‌رست نه‌ ئێمه‌ و نه‌ باوو باپیرانمان وه‌ حه‌راممان نه‌ده‌کرد هیچ شتێ به‌ بێ فه‌رمانی ئه‌و پێشینانی ئه‌مانیش هه‌ر به‌و جۆره‌یان ده‌کرد ده‌ی ئایا پێغه‌مبه‌ران هیچیان له‌سه‌ره‌ بێجگه‌ له‌ڕاگه‌یاندنێکی ئاشکرا.
  سوێند به‌ خوا له‌ناو هه‌موو گه‌ل و ئوممه‌تێکدا پێغه‌مبه‌رێکمان ناردووه‌ به‌مه‌ی ته‌نها خوا بپه‌رستن و دوورکه‌ونه‌وه‌ له‌ (په‌رستنی) هه‌ر په‌رستراوێکی تر جا خوا هه‌ندێکی له‌و (ئوممه‌ت) انه‌ ڕێنموونی کرد و هه‌ندێکیشیان (له‌به‌ر خراپیان) گومڕایی یه‌خه‌ی گرتن ده‌ی به‌زه‌وی دا بگه‌ڕێن و ته‌ماشا که‌ن سه‌ر ئه‌نجامی بێ باوه‌ڕان چۆن بوو.
  هه‌ر چه‌ند زۆر سووربی له‌سه‌ر ڕێنموونی ئه‌وانه‌ (بێ سووده‌) چونکه‌ به‌ڕاستی خوا ڕێنموونی که‌سێك ناکات که‌ (بیه‌وێ) گومڕای بکات هیچ پشتیوانێکیشیان نی یه‌.
  وه‌ ئه‌وانه‌ زۆر توند سوێندیان ده‌خوارد به‌ خوا (ده‌یان وت) هه‌ر که‌س بمرێ خوا زیندووی ناکاته‌وه‌ به‌ڵێ (زیندووی ده‌کاته‌وه‌) به‌ڵێنێکی هه‌ق و ڕاستی خوایه‌ به‌ڵام زۆربه‌ی خه‌ڵکی نازانن.
  بۆ ئه‌وه‌ی ڕوونی بکاته‌وه‌ بۆ خه‌ڵکی ئه‌وه‌ی تیایدا جیاوازن وه‌ تا ئه‌وانه‌ش که‌ بێ باوه‌ڕ بوون بزانن که‌ به‌ڕاستی ئه‌وان درۆزن بوون.
  بێگومان وته‌ی ئێمه‌ بۆ هه‌ر کارێك کاتێ بمانه‌وێ (ئه‌مه‌یه‌) که‌ پێ ی ده‌ڵێین ببه‌ ئه‌ویش یه‌کسه‌ر ده‌بێت.
  وه‌ ئه‌وانه‌ی له‌ ڕێ ی خوادا کۆچیان کرد دوای ئه‌وه‌ی سته‌میان لێ کرا بێگومان له‌ دنیادا نیشته‌جێ یان ده‌که‌ین زۆر به‌ چاکی وه‌ به‌ڕاستی پاداشتی ڕۆژی دوایی گه‌وره‌تره‌ ئه‌گه‌ر بیان زانیایه‌.
  ئه‌وانه‌ که‌سانێك بوون دانیان به‌ خۆیاندا گرت و ته‌نها پشتیان به‌ په‌روه‌ردگاریان ده‌به‌ست.
  وه‌ ڕه‌وانه‌مان نه‌کردووه‌ له‌ پێش تۆ بێجگه‌ له‌ پیاوانێ که‌ نیگامان بۆ ناردوون ده‌ی پرسیار بکه‌ن له‌زانایان ئه‌گه‌ر ئێوه‌ نازانن.
  له‌گه‌ڵ چه‌ندین به‌ڵگه‌ و په‌ڕاوی ئاسمانی و قورئانیشمان بۆ تۆ نارد بۆ ئه‌وه‌ی ڕوونی بکه‌یته‌وه‌ بۆ خه‌ڵکی ئه‌وه‌ی بۆیان نێردراوه‌ته‌ خواره‌وه‌ به‌ڵکو بیر بکه‌نه‌وه‌ و تێ بگه‌ن.
  ده‌ی ئایا ئه‌وانه‌ی که‌ پیلان و خراپه‌یان کردووه‌ بێ باکن و ناترسن له‌وه‌ی که‌ خوا بیان بات باناخی زه‌ویدا یان سزایان بۆ بێت له‌ شوێنێکه‌وه‌ که‌ هه‌ستی پێ ناکه‌ن.
  یان (سزا) بیان گرێ له‌ کاتی گه‌ڕان و هاتوچۆدا ئیتر ناتوانن خۆیان قوتارکه‌ن.
  یان له‌ کاتێکدا ده‌ترسن (له‌ سزادان) له‌ ناویان ده‌بات بێگومان په‌ر‌وه‌ردگارتان دڵسۆز و میهره‌بانه‌.
  ئایا ئه‌وانه‌ نابینن و سه‌رنج ناده‌ن که‌ هه‌رچی خوا دروستی کردووه‌ سێبه‌ره‌کانیان ده‌گۆڕێت به‌لای ڕاست و چه‌پیاندا به‌ مل که‌چیه‌وه‌ سوژده‌ بۆ خوا ده‌به‌ن.
  هه‌رچی له‌ ئاسمانه‌کان و هه‌رچی وا له‌زه‌ویدایه‌ هه‌ر بۆ خوا سوژده‌ ده‌به‌ن له‌گیانله‌به‌ران و فریشته‌کان له‌هه‌مان کاتدا خۆشیان به‌گه‌وره‌ دانانێن.
  له‌ په‌روه‌ردگاریان ده‌ترسن که‌ له‌ لای سه‌رویانه‌وه‌یه‌ و هه‌ر فه‌رمانێکیان پێ بکرێ ده‌یکه‌ن.
  خوا فه‌رمووی دوو په‌رستراو بۆ خۆتان دامه‌نێن بێگومان په‌رستراو (ی ئێوه‌) ته‌نها یه‌کێکه‌ که‌واته‌ هه‌ر له‌ من بترسن.
  وه‌ ته‌نها موڵکی خوایه‌ ئه‌وه‌ی له‌ ئاسمانه‌کان و له‌ زه‌ویدایه‌ وه‌ گوێڕایه‌ڵی به‌رده‌وام هه‌ر بۆ ئه‌وه‌ ده‌ی ئایا له‌ غه‌یری خوا ده‌ترسن؟.
  وه‌ هه‌ر چاکه‌ و به‌هره‌یه‌کتان هه‌بێ ئه‌وه‌ هه‌مووی له‌ خواوه‌یه‌ پاشان کاتێ دووچاری زیان و ناڕه‌حه‌تیه‌ك ببن ئه‌وه‌ په‌ناو هاوار هه‌ر بۆ لای ئه‌و ده‌به‌ن.
  له‌ پاشان کاتێ ناڕه‌حه‌تیه‌که‌ی له‌سه‌ر لابردن کوت و پڕ ده‌سته‌یه‌ك له‌ ئێوه‌ هاوبه‌ش بڕیار ده‌ده‌ن بۆ په‌روه‌ردگاریان.
  با سپڵه‌ بن به‌رامبه‌ر ئه‌وه‌ی پێمان به‌خشین وه‌ (له‌ دنیادا) ڕابوێرن جا له‌مه‌ودوا ده‌زانن چیتان لێ ده‌که‌ین.
  وه‌ (بت په‌رستان) بۆ ئه‌و (بت) انه‌ی که‌ هیچ نازانن داده‌نێن به‌شێك له‌وه‌ی که‌ ئێمه‌ پێمان به‌خشیوون سوێند به‌خوا پرسیارتان لێ ده‌کرێ له‌سه‌ر ئه‌و درۆو بوختانه‌ی که‌ هه‌ڵتان ده‌به‌ست.
  ئه‌و (بت په‌رستانه‌) کچان بۆ خوا داده‌نێن پاك و بێگه‌ردی بۆ خواو بۆ خۆشیان چییان پێ خۆشه‌ دایده‌نێن.
  هه‌رکاتێ یه‌کێ له‌وانه‌ مزگێنی کچی پێ بدرێ ڕوی ڕه‌ش دائه‌گه‌ڕێ و بۆ خۆی پیش ده‌خواته‌وه‌.
  خۆی ده‌شارێته‌وه‌ له‌ خه‌ڵکی له‌به‌ر ئه‌و مژده‌ خراپه‌ی پێ ی دراوه‌ ئایا بیهێڵێته‌وه‌ به‌سه‌ر شۆڕ (ی به‌خێوی بکات) یان زینده‌ به‌چاڵی کات بێدار بن ئای چه‌ند خراپه‌ ئه‌و بڕیاره‌ی ده‌یده‌ن.
  بۆ ئه‌وانه‌یه‌ بڕوایان به‌ڕۆژی دوایی نی یه‌ نموونه‌ی خراپ نموونه‌ی هه‌ره‌ به‌رزیش هه‌ر بۆ خوایه‌ وه‌ هه‌ر ئه‌و (خوا) زاڵی کار دروسته‌.
  وه‌ ئه‌گه‌ر خوا خه‌ڵکی سزا بدایه‌ به‌ هۆی سته‌م (و بێ بڕوایی) یانه‌وه‌ هیچ گیان له‌به‌رێکی له‌سه‌ر (زه‌وی) دا نه‌ده‌هێشت به‌ڵام دوایان ده‌خات تا کاتی دیاری کراو (بۆیان) جا کاتێ کاتی دیاری کراویان هات (ڕۆژی ته‌واو بوو) هیچ کات و ساتێك دوا ناکه‌ون و پێشیش ناکه‌ون.
  وه‌ ئه‌وان شتێ بۆ خوا داده‌نێن که‌ خۆیان حه‌زی لێ ناکه‌ن وه‌ زمانیان به‌درۆ ده‌ڵێ که‌ بێگومان پاداشتی زۆر چاك هه‌ر بۆ ئه‌وانه‌ ڕاسته‌ و گومانی تێدا نی یه‌ (پاداشتی) ئه‌وانه‌ هه‌ر ئاگر (دۆزه‌خ) ه‌ زوو به‌په‌له‌ ده‌برێن بۆ دۆزه‌خ.
  سوێند به‌ خوا به‌ ڕاستی پێغه‌مبه‌رانمان له‌ پێش تۆ ناردووه‌ بۆ سه‌ر گه‌لانی زۆر جا شه‌یتان کرده‌وه‌ (ی به‌د) یانی بۆ ڕازاندنه‌وه‌ بۆیه‌ ئه‌مڕۆ (شه‌یتان) پشتیوانیانه‌ وه‌ بۆ ئه‌وانه‌ سزای سه‌ختی به‌ ئازار.
  وه‌ ئێمه‌ قورئانمان نه‌ناردۆته خواره‌وه‌ بۆت مه‌گه‌ر بۆ ئه‌وه‌ی ڕوونی بکه‌یته‌وه‌ بۆ خه‌ڵکی ئه‌وه‌ی که‌ تیایدا جیاواز بوون وه‌ تا ڕێنموونی و میهره‌بانیش بێت بۆ که‌سانێ که‌ باوه‌ڕ دێنن.‌
  وه‌ خوا له‌ ئاسمانه‌وه‌ بارانی باراندووه‌ جا به‌و (بارانه‌) زه‌وی زیندوو کرده‌وه‌ دوا ئه‌وه‌ی که‌ مرد بوو به‌ڕاستی له‌مه‌دا نیشانه‌ و به‌ڵگه‌یه‌کی ڕوونه‌ بۆ که‌سانێك که‌ (ڕاستی) ده‌بیستن.
  وه‌ به‌ڕاستی له‌ ئاژه‌ڵ و ماڵاتیشدا بۆ ئێوه‌ په‌ند وه‌رگرتن هه‌یه‌ له‌وه‌ی له‌ناو سکی دایه‌ به‌ ئێوه‌ی ده‌نۆشین له‌نێوان سروان و خوێندا شیرێکی پاکی بێ خه‌وشی ڕه‌وان بۆ نۆشه‌رانی.
  وه‌ له‌ به‌رو بوومه‌کانی دار خورما و ڕه‌زه‌کانیش (خواردنه‌وه‌ی) سه‌ر خۆشکه‌ری لێ دروست ده‌که‌ن وه‌ ڕۆزی و بژێوی پاك و چاکیشی (لێ دروست ده‌که‌ن وه‌ك مێوژ و دۆشاو) به‌ڕاستی له‌وه‌دا نیشانه‌ هه‌یه‌ بۆ که‌سانێك که‌ تێده‌گه‌ن.
  وه‌ په‌روه‌ردگارت سرووش (ئیلهامی) کرد بۆ هه‌نگ که‌ له‌ چیاکاندا خانوو (بۆ خۆت) ساز بده‌ و له‌ (کونی) دارو دره‌خته‌کان له‌و (شوێن) انه‌ی که‌ خه‌ڵکی دروستی ده‌که‌ن بۆی.
  پاشان له‌ هه‌موو به‌رو بوومێك بمژه‌ ئه‌وسا ئه‌و ڕێگایانه‌ی په‌روه‌ردگارت بگره‌ به‌ر به‌ ملکه‌چی له‌ سکی ئه‌و (هه‌نگانه‌وه‌) دێته‌ ده‌ر خواردنه‌وه‌یه‌ك که‌ ڕه‌نگه‌کانی جیاوازه‌ که‌ شیفای تێدایه‌ بۆ خه‌ڵکی بێگومان له‌وه‌دا نیشانه‌ی گه‌وره‌ هه‌یه‌ بۆ که‌سانێك که‌ بیر ده‌که‌نه‌وه‌.
  بێگومان خوا ئێوه‌ی دروست کردووه‌و پاشان ده‌تان مرێنێ وه‌ هه‌ندێ له‌ ئێوه‌ (زۆر پیر ده‌بێ تا) ده‌گه‌ڕێنرێته‌وه‌ بۆ لاواز ترینی ته‌مه‌ن بۆ ئه‌وه‌ی له‌پاش زانین هیچ شتێ نه‌زانێ (هه‌موو شتێکی له‌بیر بچێته‌وه‌) به‌ڕاستی خوا زانای به‌توانایه‌.
  وه‌ خوا باوی هه‌ندێکتانی داوه‌ به‌سه‌ر هه‌ندێکتاندا له‌ (پێدانی) ڕۆزی دا جا ئه‌وانه‌ی که‌ باودراون ڕۆزیه‌که‌یان ناگێڕنه‌وه‌ (و به‌شی ناکه‌ن) به‌سه‌ر به‌نده‌کانیاندا تا به‌هۆی ئه‌وه‌وه‌ ئه‌وان (به‌نده‌کان و) ئه‌مان یه‌کسان بن تێیدا ده‌ی ئایا ئه‌وانه‌ ئینکاری چاکه‌و نیعمه‌ته‌کانی خوا ده‌که‌ن.
  وه‌ خوا له‌ ڕه‌گه‌زی خۆتان هاوسه‌ری بۆ به‌دی هێناون وه‌ له‌ ژن و هاوسه‌ره‌کانتان کوڕو نه‌وه‌ی بۆ فه‌راهه‌م هێناون وه‌ ڕزق و ڕۆزی پاك و خۆشی پێداوون ده‌ی ئایا ئه‌وان هه‌ر به‌ به‌تاڵ باوه‌ڕ دێنن وه‌ به‌ چاکه‌و نیعمه‌تانی سپڵه‌ن (باوه‌ڕ) ناهێنن.
  ئه‌وان له‌ جیاتی خوا شتانێ ده‌په‌رستن که‌ خاوه‌نی هیچ ڕزق و ڕۆزیه‌کی ئه‌وان نین نه‌ له‌ ئاسمانه‌کان و نه‌ له‌ زه‌ویدا و ناشتوانن (ڕۆزیان) بده‌ن.
  که‌واته‌ وێنه‌ بۆ خوا مه‌هێننه‌وه‌ به‌ڕاستی خوا ده‌زانێ و ئێوه‌ نازانن.
  خوا نموونه‌ی هێناوه‌ته‌وه‌ به‌ به‌نده‌یه‌کی خاوه‌ن دار که‌ توانای به‌سه‌ر هیچ شتێکدا نی یه‌ له‌گه‌ڵ که‌سێکی (باوه‌ڕدار) که‌ ڕزق و ڕۆزی چاکمان پێ دابێ له‌لایه‌ن خۆمانه‌وه‌ ئه‌ویش له‌و (ڕۆزیه‌) ی ببه‌خشێت به‌ نهێنی و ئاشکرا ئایا ئه‌و دووانه‌ یه‌کسانن سوپاس و ستایش بۆ خوا به‌ڵام زۆربه‌یان نازانن.
  وه‌ هه‌روه‌ها خوا نموونه‌ی هێناوه‌ته‌وه‌ به‌ دوو پیاو یه‌کێکیان لاڵی زگماکی یه‌ که‌ توانای به‌سه‌ر هیچ شتێکدا نی یه‌ و ئه‌و (پیاوه‌) ئه‌رك و باره‌ به‌سه‌ر خاوه‌نه‌که‌یه‌وه‌ به‌ره‌ و هه‌ر شوێنێ بینێرێ هیچ خێر و چاکه‌یه‌ك ناهێنێته‌وه‌ ئایا ئه‌و که‌سه‌ یه‌کسانه‌ له‌گه‌ڵ که‌سێك فه‌رمان به‌ داد گه‌ری بدات و ئه‌و (که‌سه‌) له‌سه‌ر ڕێگه‌یه‌کی ڕاست بێت.
  وه‌ هه‌ر بۆ خوایه‌ نهێنی و په‌نهانیه‌کانی ئاسمانه‌کان و زه‌وی وه‌ هاتنی ڕۆژی دوایش (به‌لای خواوه‌) هه‌ر وه‌کو چاو تروکانێك وایه‌ یان نزیك تر له‌وه‌ش به‌ڕاستی خوا به‌سه‌ر هه‌موو شتێکدا به‌توانایه‌.
  وه‌ خوا ئێوه‌ی له‌سکی دایکتان ده‌رهێناوه‌ که‌ هیچتان نه‌ده‌زانی به‌ڵام (خوا) گوێ و چاو و دڵی پێدان بۆ ئه‌وه‌ی سوپاسی (خوا) بکه‌ن.
  ئایا ئه‌وان سه‌رنجی باڵنده‌یان نه‌داوه‌؟ که‌ چۆن له‌ هه‌وای ئاسماندا ڕام هێنراون بێجگه‌ له‌ خوا کێ ڕایان ده‌گرێ به‌ڕاستی له‌و (ڕاگیرکردنه‌) دا چه‌ند نیشانه‌ و به‌ڵگه‌ هه‌یه‌ بۆ ئه‌وانه‌ی باوه‌ڕدێنن.
  وه‌ خوا ماڵه‌کانتانی کردووه‌ به‌جێ ی دانیشتن و حه‌وانه‌وه‌ وه‌ له‌ پێستی ئاژه‌ڵیش ده‌وارو ڕه‌شماڵی بۆ فه‌راهه‌م هێناون (هه‌ڵده‌درێ و ده‌گوێزرێته‌وه‌) به‌ ئاسانی له‌ ڕۆژی کۆچ و بارکردنتاندا و له‌ڕۆژی مانه‌وه‌و نیشته‌جێ بوونتاندا وه‌ (سازاندویه‌تی بۆتان) له‌ خوری و گوڵك مووه‌کانیان شتومه‌کی ناوماڵ که‌ که‌ڵکی لێ وه‌رده‌گرن تا ماوه‌یه‌ك.
  وه‌ خوا له‌وه‌ی که‌ دروستی کردووه‌ سێبه‌ری زۆری ڕه‌خساندووه‌ بۆتان وه‌ له‌ چیاکاندا په‌نا گاو ئه‌شکه‌وتی بۆ به‌دی هێناون وه‌ سازی داوه‌ بۆتان جل و پۆشاکێك که‌ ده‌تان پارێزێ له‌ گه‌رما هه‌روه‌ها جل و پۆشاکێك که‌ له‌کاتی جه‌نگدا ده‌تان پارێزێ ئا به‌و جۆره‌ چاکه‌و نیعمه‌ته‌کانی خۆی ته‌واو ده‌کات به‌سه‌رتانه‌وه‌ بۆ ئه‌وه‌ی مل که‌چ و موسوڵمان ببن.
  ئه‌وسا ئه‌گه‌ر ئه‌وان ڕوویان وه‌رگێڕا ئه‌وه‌ بێگومان ئه‌وه‌ی له‌سه‌ر تۆیه‌ ته‌نها ڕاگه‌یاندنی ئاشکرایه‌.
  ئه‌وانه‌ به‌هره‌کانی خوا ده‌ناسن (و ده‌زانن) پاشان ئینکاری ده‌که‌ن وه‌ زۆربه‌ی ئه‌وانه‌ هه‌ر بێ باوه‌ڕن.
  وه‌ ڕۆژێك دێ ئێمه‌ له‌هه‌ر ئوممه‌تێك شایه‌تێك (پێغه‌مبه‌رێك) یان بۆ ده‌نێرین ئه‌وسا مۆڵه‌ت نادرێت به‌وانه‌ی باوه‌ڕیان نه‌هێناوه‌ بیانوشیان لێ وه‌رناگیرێت.
  وه‌ کاتێ ئه‌وانه‌ی سته‌میان کردووه‌ سزای دۆزه‌خ ده‌بینن نه‌ سزاکه‌یان له‌سه‌ر سووك ده‌کرێت نه‌ مۆڵه‌تیش ده‌درێن.
  وه‌ کاتێ ئه‌وانه‌ی که‌  هاوبه‌شیان داناوه‌ په‌رستراوه‌کانیان ده‌بینن ده‌ڵێن ئه‌ی په‌روه‌ردگارمان ئه‌وانه‌ په‌رسستراوه‌کانمانن که‌ ئێمه‌ هاوارمان لێ ئه‌کردن له‌ جیاتی تۆ ئینجا ئه‌و (په‌رستراوانه‌) وته‌یان ئاڕاسته‌ ده‌که‌ن (و ده‌ڵێن) به‌ڕاستی ئێوه‌ درۆزنن.
  وه‌ له‌و ڕۆژه‌دا گوێ ڕایه‌ڵی و ملکه‌چی ئاڕاسته‌ ئه‌که‌ن بۆ لای خوا وه‌ ون ده‌بێ لێیان ئه‌و درۆیانه‌ی که‌ هه‌ڵیان ده‌به‌ست (له‌ دنیا) دا.
  ئه‌وانه‌ی که‌ بێ باوه‌ڕ بوون و به‌رگری خه‌ڵکیشیان کردووه‌ له‌ ڕێگه‌ی خوا جگه‌ له‌ سزاکه‌ی خۆیان سزایان بۆ زیاد ده‌که‌ین له‌به‌ر ئه‌وه‌ی که‌ خراپه‌کاریان ده‌کرد.
  وه‌ ئه‌و ڕۆژه‌ی که‌ ئێمه‌ له‌ هه‌ر ئوممه‌تێك شایه‌تێك (پێغه‌مبه‌رێك) ده‌نێرین بۆ سه‌ریان له‌ خۆیان (که‌ شایه‌تیان لێ بدات) وه‌ تۆش ده‌هێنین (ئه‌ی موحه‌ممه‌د(صلی الله‌ علیه‌ وسلم)) به‌ شایه‌ت له‌سه‌ر ئه‌وانه‌ وه‌ ئێمه‌ قورئانمان ناردۆته‌ خواره‌وه‌ بۆت که‌ ڕوون که‌ره‌وه‌یه‌ بۆ هه‌موو شتێ وه‌ ڕێنموونی و میهره‌بانی و مژده‌یه‌ بۆ موسوڵمانان.
  به‌ڕاستی خوا فه‌رمان ده‌دات به‌ دادگه‌ری و به‌ چاکه‌ و به‌ به‌خشین به‌خزم و خوێش وه‌ (خوا) به‌رگری ده‌کات له‌ داوێن پیسی و خراپه‌ و ده‌ست درێژی ئامۆژگاریتان ده‌کات بۆ ئه‌وه‌ی په‌ند وه‌رگرن و بیربکه‌نه‌وه‌.
  وه‌ به‌ڵێنی خوا به‌جێ بێنن کاتێ که‌ به‌ڵێن ده‌ده‌ن و به‌ڵێن و په‌یمانه‌کانتان مه‌شکێنن له‌پاش به‌هێز کردنیان له‌ کاتێکدا خواتان کردووه‌ به‌شایه‌ت و چاودێر به‌سه‌ر خۆتانه‌وه‌ به‌ڕاستی هه‌رچی ده‌که‌ن خوا ده‌یزانێ.
  وه‌ك ئه‌و (ئافره‌ته‌) مه‌بن که‌ ڕیسه‌که‌ی کرده‌وه‌ به‌ خوری له‌پاش بادان و ڕستن و شه‌ته‌ك دانی سوێندو په‌یمانه‌کانتان ده‌که‌ن به‌هۆی ناپاکی و فڕو فێڵ له‌ نێوانتاندا له‌به‌ر ئه‌وه‌ی ده‌سته‌و کۆمه‌ڵێك زۆرترو به‌هێزتره‌ له‌ ده‌سته‌و کۆمه‌ڵێکی تر خوا به‌وه‌ تاقیتان ده‌کاته‌وه‌ وه‌ سوێند به‌ خوا له‌ ڕۆژی دواییدا بۆتان ڕوون ده‌کاته‌وه‌ ئه‌وه‌ی که‌ ئێوه‌ تیایدا جیاواز بوون.
  وه‌ ئه‌گه‌ر خوا بیویستایه‌ ئێوه‌ی ده‌کرد به‌یه‌ك ئوممه‌ت به‌ڵام (خوا) هه‌ر که‌سێکی بوێ گومڕای ده‌کات هه‌ر که‌سێکیشی بوێ ڕێنموونی ده‌کات وه‌ سوێند به‌خوا پرسیارتان لێ ده‌کرێت له‌وه‌ی که‌ ده‌تانکرد.
  وه‌ سوێند و په‌یمانتان مه‌که‌ن به‌هۆی غه‌درو ناپاکی له‌نێوانتاندا تا پێ له‌پاش جێگیر بوونی (له‌سه‌ر باوه‌ڕ) هه‌ڵنه‌خلیسکێ و سزاو ناڕه‌حه‌تی نه‌چه‌ژن به‌هۆی به‌رهه‌ڵستی کردنتان له‌ڕێی خوا ئه‌وسا سزای زۆر گه‌وره‌تان ده‌بێ.
  وه‌ به‌ڵێن و په‌یمانی خوا به‌نرخێکی که‌م مه‌گۆڕنه‌وه‌ به‌ڕاستی ئه‌وه‌ی که‌لای خوا هه‌یه‌ چاکتره‌ بۆتان ئه‌گه‌ر ئێوه‌ بزانن.
  چونکه‌ هه‌رچی لای ئێوه‌یه‌ ته‌واو ده‌بێت و نامێنێ به‌ڵام ئه‌وه‌ی لای خوایه‌ هه‌ر ده‌مێنێت سوێند به‌خوا ئه‌وانه‌ی که‌ به‌ ئارام بوون پاداشتان ده‌ده‌ینه‌وه‌ به‌ پاداشتی چاکترین کرده‌وه‌یان.
  هه‌رکه‌س له‌نێر یان له‌ مێ کرده‌وه‌ی چاکی کردبێ و بڕواداریش بوو بێت ئه‌وه‌ سوێند به‌خوا به‌ ژیانێکی خۆش ده‌یان ژیه‌نین و سوێند بێ پاداشتیان ده‌ده‌ینه‌وه‌ به‌ چاکتر له‌وه‌ی که‌ ئه‌وان ده‌یانکرد.
  ئه‌ی (موحه‌ممه‌د (صلی الله‌ علیه‌ وسلم)) کاتێ ویستت قورئان بخوێنی په‌نا بگره‌ به‌ خوا له‌ شه‌یتانی ده‌رکراو له‌به‌زه‌یی خوا.
  به‌ ڕاستی ئه‌و (شه‌یتان) ده‌سه‌ڵاتی نی یه‌ به‌سه‌ر ئه‌وانه‌ی که‌ باوه‌ڕیان هێناوه‌ و ته‌نها پشتیان به‌ په‌روه‌ردگاریان ده‌به‌ستن.
  ته‌نها ده‌سه‌ڵاتی به‌سه‌ر ئه‌وانه‌دا هه‌یه‌ که‌ ئه‌و (شه‌یتان) ده‌که‌نه‌ دۆست پشتیوانی خۆیان و ئه‌وانه‌ی به‌ هۆیه‌وه‌ بوونه‌ته‌ هاوه‌ڵ دانه‌ر.
  هه‌ر کاتێ ئایه‌تێك له‌ جێ ی ئایه‌تێکی تردا دابه‌زێنین وه‌ خوا چاکتر ده‌زانێ چی ده‌نێرێته‌ خواره‌وه‌ ده‌ڵێن تۆ له‌ خۆته‌وه‌ درۆ هه‌ڵده‌به‌ستی به‌ ناوی خواوه‌ (وا نیه‌) به‌ڵکو زۆربه‌یان هیچ نازانن.
  بڵێ جوبره‌ئیل دایبه‌زاندوه‌ له‌ لایه‌ن په‌روه‌ردگارته‌وه‌ به‌ڕاستی تا ئه‌وانه‌ی باوه‌ڕیان هێناوه‌ دامه‌زراویان بکات و ڕێنموونی و موژده‌ش بێت بۆ موسڵمانان.
  سوێند به‌ خوا بێگومان ئێمه‌ ده‌زانین که‌ ئه‌وانه‌ ده‌ڵێن هه‌ر ئاده‌می یه‌ (ئه‌م قورئانه‌ی) فێری ده‌کات که‌چی زمانی ئه‌و که‌سه‌ی ئه‌وه‌ی ده‌ده‌نه‌ پاڵ عه‌جه‌می یه‌ و ئه‌م (قورئانه‌) ش به‌ زمانی عه‌ره‌بی پاراوو ڕوونه‌.
  به‌ڕاستی ئه‌وانه‌ی که‌ بڕوایان به‌ئایه‌ته‌کانی خوا نی یه‌ خوای گه‌وره‌ ڕێنموونیان ناکات ، و سزای سه‌ختی بۆ ئاماده‌ کردوون.
  بێگومان ته‌نها ئه‌وانه‌ درۆ هه‌ڵده‌به‌ستن به‌ناوی خواوه‌ که‌ باوه‌ڕیان به‌ ئایه‌ته‌کانی خوا نی یه‌ و هه‌ر خۆیان درۆزنن.
  ئه‌و که‌سه‌ی بێ باوه‌ڕ بێ به‌ خوا له‌پاشان باوه‌ڕ هێنانی مه‌گه‌ر که‌سێك زۆری لێ کرا بێت و دڵیشی دامه‌زراو بێت به‌ باوه‌ڕ به‌ڵام که‌سێ دڵی خۆش و شادمان بێت به‌ بێ باوه‌ڕی ئه‌وه‌ به‌ر خه‌شم و قینی خوا که‌وتوون و سزای گه‌وره‌یان ده‌بێ.
  ئه‌م (هه‌ڕه‌شه‌یه‌) له‌به‌ر ئه‌وه‌یه‌ به‌ڕاستی ئه‌وانه‌ ژیانی دنیا یان لا خۆشه‌ویستر بوو له‌ژیانی ڕۆژی دوایی وه‌ به‌ڕاستی خوا ڕێنموونی که‌سانی بێ باوه‌ڕ ناکات.
  ئه‌وانه‌ که‌سانێکن خوا مۆری ناوه‌ به‌سه‌ر دڵ و گوێ و چاویاندا وه‌ هه‌ر ئه‌وانه‌ن بێ ئاگایان.
  ڕاسته‌ و بێگومان ئه‌وانه‌ له‌ڕۆژی دواییدا هه‌ر ئه‌وان زه‌ره‌رمه‌ندن.
  پاشان به‌ڕاستی په‌روه‌ردگارت بۆ ئه‌وانه‌ی کۆچیان کردوه‌ له‌پاش ئه‌وه‌ی سزا دران پاشان جیهاد و تێ کۆشانیان کرد و به‌ئارام بوون بێگومان په‌روه‌ردگارت له‌دوا ئه‌وه‌ لێبورده‌ی میهره‌بانه‌.
  له‌ ڕۆژێکدا که‌ هه‌موو که‌سێك دێت به‌رگری له‌ خۆی ده‌کات وه‌ هه‌موو که‌سێ هه‌رچی کردبێ پاداشتی ته‌واوی وه‌رده‌گرێ و ئه‌وان سته‌میان لێ ناکرێ.
  خوا نموونه‌ی هێناوه‌ته‌وه‌ به‌ (خه‌ڵکی) شارێك که‌ هێمن و دڵنیا بوون ڕزق و ڕۆزی زۆری بۆ ده‌هات له‌ هه‌موو شوێنێکه‌وه‌ که‌چی به‌رانبه‌ر چاکه‌ و به‌هره‌کانی خوا نا سوپاس و سپڵه‌ بوون جا خوا به‌و هۆیه‌وه‌ کردی به‌ به‌ر (خه‌ڵکه‌که‌) یدا پۆشاکی برسێتی و ترس له‌ به‌رئه‌و کرده‌وانه‌ی که‌ ده‌یان کرد.
  سوێند به‌خوا به‌ڕاستی پێغه‌مبه‌رێکیان له‌ خۆیان بۆ هات که‌چی باوه‌ڕیان پێ نه‌هێنا جا سزا گرتنی له‌ کاتێکدا سته‌م کار بوون.
  جا له‌و بژێویه‌ی خوا پێ ی به‌ خشیوون بخۆن که‌ حه‌ڵاڵ و پاکه‌ و سوپاسی چاکه‌ و نیعمه‌تی خوا بکه‌ن ئه‌گه‌ر ئێوه‌ هه‌ر ئه‌و ده‌په‌رستن.
  بێگومان (خوا) ئه‌وه‌ی حه‌رامی کردووه‌ له‌سه‌رتان ته‌نها مرداره‌وه‌ بوو ، و خوێن و گۆشتی به‌راز و ئه‌وه‌ی (که‌ سه‌ربڕاوه‌و) ناوی غه‌یری خوای لێ هێنراوه‌ به‌ڵام هه‌ر که‌سێك ناچار بوو (له‌و حه‌رامانه‌ بخوات) بێ ده‌ست درێژی و زیاده‌ڕه‌وی ئه‌وه‌ بێگومان خوا لێبوورده‌ی میهره‌بانه‌.
  وه‌ له‌ خۆتانه‌وه‌ نه‌ڵێن ئه‌وه‌ی به‌ زبانتاندا دێت به‌درۆ ئه‌وه‌ حه‌ڵاڵه‌ و ئه‌وه‌ حه‌رامه‌ بۆ ئه‌وه‌ی درۆ هه‌ڵبه‌ستن به‌ده‌م خواوه‌ به‌ڕاستی ئه‌وانه‌ی درۆ هه‌ڵده‌به‌ستن به‌ناوی خواوه‌ ڕزگار نابن.
  له‌(دنیادا) ڕابواردنێکی که‌م (یان ده‌بێ) (له‌ دوا ڕۆژدا) سزای سه‌ختیان هه‌یه‌.
  وه‌ له‌سه‌ر ئه‌وانه‌ی که‌جووله‌که‌ بوون حه‌راممان کرد (لێیان) ئه‌وه‌ی که‌ باسمان کردووه‌ بۆت له‌ پێش (دابه‌زینی ئه‌م ئایه‌ته‌) وه‌ ئێمه‌ سته‌ممان لێ نه‌کردوون به‌ڵکو خۆیان سته‌میان له‌خۆیان ده‌کرد.
  پاشان به‌ڕاستی په‌روه‌ردگارت بۆ ئه‌وانه‌ی خراپه‌یان کردووه‌ به‌نه‌فامی پاشان دوا ئه‌وه‌ گه‌ڕاونه‌ته‌وه‌ و تۆبه‌یان کردووه‌ و کرداری خۆیان چاك کردووه‌ به‌ڕاستی په‌روه‌ردگارت له‌پاش ئه‌وانه‌ لێبورده‌ی میهره‌بانه‌.
  به‌ڕاستی ئیبراهیم ئوممه‌تێك بوو فه‌رمانبه‌ردار بۆ خوا لاده‌ر بوو له‌هه‌موو ئاینێکی ناهه‌ق و هه‌رگیز له‌ هاوبه‌ش دانه‌ران نه‌بووه‌.
  شوکرانه‌ بژێری (خوا) بووه‌ له‌به‌رامبه‌ر نازو نیعمه‌ته‌کانیدا ئه‌ویش هه‌ڵی بژارد و ڕێگه‌ی ڕاستی نیشان دا (که‌ ئیسلام) ه‌.
  وه‌ ئێمه‌ له‌ دنیادا به‌هره‌ی چاکمان پێ به‌خشی وه‌ به‌ڕاستی ئه‌و له‌ ڕۆژی دوایشدا له‌ ڕیزی چاکاندایه‌.
  پاشان نیگامان بۆ کردی که‌ په‌یڕه‌وی ئایینی ئیبراهیم بکه‌ چونکه‌ پاك و ڕاست بوو به‌ هیچ جۆرێ له‌ هاوبه‌ش دانه‌ران نه‌بوو.
  بێگومان (ڕێزگرتنی) ڕۆژی شه‌ممان ته‌نها له‌سه‌ر ئه‌وانه‌ دانرا که‌ جیاواز بوون تیایدا وه‌ به‌ڕاستی په‌روه‌ردگارت دادوه‌ری ده‌کات له‌ نێوانیاندا له‌ ڕۆژی دواییدا له‌وه‌ی که‌ ئه‌وان تیایدا جیاواز بوون.
  خه‌ڵکی بانگ بکه‌ بۆ ڕێگه‌ی په‌روه‌ردگارت به‌ لێزانی و دانایی و ئامۆژگاری چاك و شیرین وه‌ له‌ گه‌ڵیان بدوێ (موجاده‌له‌ بکه‌) بدوێ به‌چاکترین شێوه‌ بێگومان په‌روه‌ردگارت خۆی چاك ده‌زانێ به‌وانه‌ی گومڕابوون و لایاندا وه‌ له‌ ڕێگاکه‌ی وه‌ هه‌ر خۆشی زانایه‌ به‌وانه‌ی له‌سه‌ر ڕێگای ڕاستن.
  وه‌ ئه‌گه‌ر تۆڵه‌تان سه‌نده‌وه‌ ئه‌وه‌ به‌ ئه‌ندازه‌ی ئه‌و سته‌مه‌ی دژتان کراوه‌ تۆڵه‌ بکه‌نه‌وه‌ وه‌ ئه‌گه‌ر ئارام بگرن ئه‌وه‌ باشتره‌ بۆ ئارام گران.
  وه‌ (ئه‌ی موحه‌ممه‌د(صلی الله‌ علیه‌ وسلم)) دان به‌خۆتدا بگره‌ ئارام گرتنه‌که‌شت هه‌ر به‌ (یارمه‌تی) خوایه‌ و خه‌فه‌تیان بۆ مه‌خۆ و به‌و فێڵ و پیلانانه‌ش ده‌یکه‌ن دڵ ته‌نگ مه‌به‌.
  به‌ڕاستی خوا له‌گه‌ڵ ئه‌وانه‌یه‌ که‌ خۆیان پاراستووه‌ (له‌ تاوان) هه‌روه‌ها ئه‌وانه‌ش که‌ چاکه‌کارن.
  پاك و بێگه‌ردی بۆ ئه‌و زاته‌ی که شه‌و ڕه‌وی کرد به ‌به‌نده‌ی خۆی له ‌شه‌وێکدا له‌ مزگه‌وتی به‌ڕێز و پیرۆزه‌وه‌ (مه‌ککه‌) بۆ مزگه‌وتی (الاقصی) له‌ (بیت المقدس) که‌ ده‌ورو به‌ریمان پیرۆز و فه‌ڕدار کردووه‌ بۆ ئه‌وه‌ی هێندێ له‌ به‌ڵگه‌و نیشانه‌ ڕوونه‌کانی خۆمانی نیشان بده‌ین به‌ڕاستی هه‌ر ئه‌و بیسه‌ری بینایه‌.
  وه‌ ته‌وراتیشمان به‌خشی به‌ مووسا وه‌ ئه‌و (ته‌وراته‌) مان کرده‌ هۆی ڕێنموونی بۆ نه‌وه‌ی ئیسرائیل (پێمان وتن) که‌ بێجگه‌ له‌من که‌س مه‌که‌نه‌ پشتیوانی خۆتان.
  ئه‌ی نه‌وه‌ی ئه‌و که‌سانه‌ی که‌ له‌گه‌ڵ نووح (له‌ که‌شتیدا) هه‌ڵمان گرتن به‌ڕاستی نووح به‌نده‌یه‌کی زۆر سوپاس گوزار بوو.
  ئیسرائیلیه‌کانمان ئاگادار کردو هه‌واڵمان پێدان له‌ نامه‌که‌یاندا که‌ سوێند به‌خوا ئێوه‌ خراپه‌کاری ده‌که‌ن له‌ زه‌وی دا دووجار و بێگومان به‌رز ده‌بنه‌وه‌و زاڵ ده‌بن (به‌سه‌ر خه‌ڵکی دا) به‌ به‌رز بوونه‌وه‌یه‌کی زۆر گه‌وره‌.
  جا کاتێ یه‌که‌مین به‌ڵێن (له‌و دووانه‌) هات (که‌به‌ڵێتان پێدراوه‌) ده‌ینێرینه‌ سه‌رتان چه‌ند به‌نده‌یه‌کی خۆمان که‌ خاوه‌نی ده‌ست وه‌شاندنێکی به‌تینن له‌جه‌نگ دا ئینجا ئه‌وانه‌ ده‌‌گه‌ڕێن به‌ ناو وڵاته‌که‌تاندا وه‌ ئه‌وه‌ به‌ڵێنێکی به‌دی هێنراو بوو.
  له‌ پاشان جارێکی تر ئێوه‌ به‌سه‌ریاندا زاڵ ده‌که‌ینه‌وه‌ وه‌ دارایی و کوڕی زۆرتان پێ ده‌به‌خشین وه‌ له‌شکرو نه‌فه‌رتان (له‌ جاری پێشوو) زۆرتر ده‌که‌ین.
  ئه‌گه‌ر ئێوه‌ چاکه‌ بکه‌ن ئه‌وا چاکه‌ بۆ خۆتان ده‌که‌ن وه‌ ئه‌گه‌ر خراپه‌ش بکه‌ن ئه‌وا سزاکه‌ی هه‌ر بۆ خۆتانه‌ جا کاتێ به‌ڵێنی (سزاو تۆڵه‌ی) دووهه‌م هات بۆ ئه‌وه‌ی په‌ژاره‌و خه‌فه‌ت به‌ ڕوخسارتانه‌وه‌ ده‌رکه‌وێ وه‌ بۆ ئه‌وه‌ی بچنه‌وه‌ ناو مزگه‌وتی قودس هه‌رچۆنێ له‌ جاری یه‌که‌مدا چوونه‌ ناویه‌وه‌ وه‌ بۆ ئه‌وه‌ی وێرانی بکه‌ن به‌ وێران کردنێکی گه‌وره‌.
  ئومێد وایه‌ په‌روه‌ردگارتان ڕه‌حمتان پێ بکات (ئه‌گه‌ر بگه‌ڕێنه‌وه‌ بۆ لای خوا) ئه‌گه‌ر بگه‌ڕێنه‌وه‌ (بۆ سه‌ر تاوان) ئێمه‌ش ده‌گه‌ڕێینه‌وه‌ (بۆ سزادانتان) وه‌ دۆزه‌خمان کرد به‌ به‌ندیخانه‌ بۆ بێ باوه‌ڕان.
  به‌ڕاستی ئه‌م قورئانه‌ ڕێنموونی ده‌کات بۆ ڕێبازو به‌رنامه‌یه‌ك که‌ ڕاسترینه‌ و موژده‌ش ده‌دات به‌و باوه‌ڕدارانه‌ی که‌ کرده‌وه‌ چاکه‌کان ده‌که‌ن که‌ به‌ ڕاستی پاداشتی گه‌وره‌یان بۆ هه‌یه‌.
  وه‌ به‌ڕاستی ئه‌وانه‌ی که‌ باوه‌ڕیان نیه به‌ ڕۆژی دوایی سزایه‌کی ‌سه‌ختمان بۆ ئاماده‌ کردوون.
  وه‌ ئاده‌می نزاو هاوار بۆ شه‌ڕ و خراپه‌ ده‌کات (هه‌روه‌کو) داواو نزا کردنی بۆ خێر و چاکه‌ وه‌ ئاده‌می هه‌میشه‌ هه‌ر په‌له‌ که‌ره‌.
  شه‌و و ڕۆژمان کرد به‌ دوو نیشانه‌ ئینجا نیشانه‌ی شه‌ومان تاریك کرد (یا سڕییه‌وه‌) و به‌ڵگه‌و نیشانه‌ی ڕۆژمان ڕووناك کرد بۆ ئه‌وه‌ی به‌شوێن ڕۆزی په‌روه‌ردگارتاندا بگه‌ڕێن وه‌ بۆ ئه‌وه‌ی ژماره‌ی ساڵه‌کان و حیسابی(مانگ و شه‌وو ڕۆژه‌کان) بزانن وه‌ ئێمه‌ هه‌موو شتێکمان به‌ ڕوون و ڕه‌وانی باس کردووه‌ بۆتان.
  وه‌ هه‌موو مرۆڤێك (له‌ ڕۆژی دواییدا) کرده‌وه‌ی خۆیمان کردۆته‌ ملی (چاکه‌ بێت یا خراپه‌) وه‌ له‌ ڕۆژی دواییدا بۆی ده‌رده‌هێنن نامه‌یه‌ك که‌ به‌کراوه‌یی (و هه‌موو کرده‌وه‌کانی تێدا نوسراوه‌) ده‌یبینێ.
  پێ ی ده‌ووترێ نامه‌که‌ت بخوێنه‌ره‌وه‌ ئه‌مڕۆ خۆت به‌سه‌ به‌ حیساب که‌ر به‌سه‌ر خۆته‌وه‌ (ئه‌مڕۆ هه‌ر خۆت موحاسه‌به‌ی خۆت) بکه‌.
  هه‌ر که‌س ڕێنموونی وه‌رگرتبێ ئه‌وه‌ بێگومان ڕێنمونیه‌که‌ی هه‌ر (سوودی) بۆ خۆیه‌تی و هه‌رکه‌سیش گومڕا بووبێ ئه‌وه‌ بێگومان (زیانه‌که‌ی) هه‌ر له‌ دژی خۆیه‌تی وه‌ هیچ که‌سێکی گوناهکار گوناهی هیچ که‌سێکی تر هه‌ڵناگرێ ئێمه‌ هه‌رگیز سزای (به‌نده‌کان) ناده‌ین هه‌تا پێغه‌مبه‌ر نه‌نێرین بۆیان.
  وه‌ کاتێ بمانه‌وێ (دانیشتوانی) شار و وڵاتێ له‌ناو ببه‌ین فه‌رمان ده‌ده‌ین (به‌ گوێ ڕایه‌ڵی و کرده‌وه‌ی چاك) به‌ ده‌وڵه‌مه‌نده‌ خراپه‌کارو زۆرداره‌کانی که‌چی ئه‌وان یاخی ده‌بن و له‌ فه‌رمان ده‌رده‌چن جا بڕیاری (سزادان) پێویست ده‌بێ بۆ (دانیشتوانی) ئه‌و شارانه‌ جا ئه‌و شارانه‌ وێران ده‌که‌ین به‌ وێران کردنێکی ته‌واو.
  وه‌ زۆر (گه‌ل و میلله‌ت) مان له‌ناو برد له‌ چه‌رخه‌کانی پاش نووح په‌روه‌ردگارت به‌سه‌ به‌ گوناهی به‌نده‌کانی که‌ ئاگادار و بینایه‌.
  هه‌ر که‌سێك ته‌نها ژیانی دنیای بوێ له‌م (دنیا) دا زوو پێ ی ده‌ده‌ین ئه‌وه‌ی بمانه‌وێ بۆ هه‌ر که‌سێك له‌ پاشان دۆزه‌خمان بۆ سازداوه‌ ده‌چێته‌ ناوی به‌ لۆمه‌کراوی و ده‌رکراوی له‌ میهره‌بانی خوا.
  هه‌ر که‌سێکیش مه‌به‌ستی ڕۆژی دوایی بووبێت وه‌ هه‌وڵی بۆ بدات به‌و جۆره‌ی شایسته‌ی ئه‌وه‌ و باوه‌ڕداریش بێت ئا ئه‌وانه‌ کرده‌وه‌و تێکۆشانه‌که‌یان وه‌رگیراوه‌.
  ده‌به‌خشین به‌ هه‌مووان ئه‌وانه‌ی (که‌ هه‌ر دنیایان ده‌وێ) و ئه‌وانه‌ی (ڕۆژی دواییان ده‌وێ) له‌ به‌خششی په‌روه‌ردگارت (له‌م دنیایه‌دا) بێگومان ڕۆزی و به‌خشراوی په‌روه‌ردگارت هه‌رگیز قه‌ده‌غه‌ کراو نه‌بووه‌.
  ئه‌ی (موحه‌ممه‌‌د(صلی الله‌ علیه‌‌ وسلم)) سه‌رنج بده‌ چۆن (له‌ دنیادا) باوی هه‌ندێکیانمان داوه‌ به‌سه‌ر هه‌ندێکیاندا وه‌ بێگومان پله‌کان له‌ ڕۆژی دواییدا گه‌وره‌تره‌، هه‌روه‌ها باودانه‌کانیش گه‌وره‌تره‌.
  ئه‌ی (ئاده‌می) له‌گه‌ڵ خوادا په‌رستراوێکی تر مه‌په‌رسته‌ ئه‌گینا ده‌بێته‌ لۆمه‌کراوی یارمه‌تی نه‌دراو.
  وه‌ په‌روه‌ردگارت بڕیاری داوه‌ که‌ هیچ شتێ نه‌په‌رستن بێجگه‌ له‌ ئه‌و وه‌ له‌گه‌ڵ دایك و باوکتان چاکه‌ بکه‌ن ئه‌گه‌ر یه‌کێکیان (باوکت و دایکت) یان هه‌ردووکیان لای تۆ پیربوون قسه‌ی ناخۆشیان پێ مه‌ڵێ ته‌نانه‌ت ئۆفیش وه‌ تێیان مه‌خوڕه‌ و پێیاندا هه‌ڵمه‌شاخێ (به‌ڵکو) وته‌ی نه‌رم و شیرینیان (له‌گه‌ڵدا) به‌کاربێنه‌.
  باڵی خۆ به‌که‌م زانینیان بۆ ڕابخه‌ له‌به‌ر به‌زه‌یی و میهره‌بانیت پێیان بڵێ ئه‌ی په‌روه‌ردگارم ڕه‌حمیان پێ بکه‌ هه‌رچۆنێ ئه‌وان منیان په‌روه‌رده‌ کرد به‌ منداڵی.
  په‌روه‌ردگارتان چاك ده‌زانێ به‌ هه‌رچی له‌ دڵ و ده‌رونتاندا هه‌یه‌ ئه‌گه‌ر ئێوه‌ چاك بن و نیازی چاکه‌تان ببێ ئه‌وا بێگومان ئه‌و (خوا) لێبورده‌یه‌ بۆ تۆبه‌کاران.
  وه‌ مافی خزمانت بده‌ (هه‌روه‌ها مافی) هه‌ژارو ڕێبوایش زیاده‌ ڕه‌ویش مه‌که‌.
  به‌ڕاستی زیاده‌ ڕه‌وان دۆست و برای شه‌یتانه‌کانن، شه‌یتانیش به‌رانبه‌ر (نازو نیعمه‌ته‌کانی) په‌روه‌ردگاری هه‌میشه‌ سپڵه‌‌یه‌.
  وه‌ ئه‌گه‌ر ڕووت وه‌رگێڕا له‌وانه‌ (له‌به‌ر نه‌داری) چاوه‌ڕوانی به‌خششی و ڕۆزیه‌ك بوویت له‌لایه‌ن په‌روه‌ردگارته‌وه‌ ئه‌وه‌ قسه‌ی جوان و نه‌رمیان له‌گه‌ڵدا بکه‌.
  وه‌ ده‌ستت مه‌که‌ کۆت به‌گه‌ردنتاندا و کراوه‌ و به‌ڕه‌ڵاشی مه‌که‌ به‌ته‌واوی تا نه‌بیته‌ که‌سێکی لۆمه‌کراوی هیچ به‌ده‌سته‌وه‌ نه‌ماو.
  به‌ڕاستی په‌روه‌ردگارت ڕزق و ڕۆزی فراوان ده‌کات بۆ هه‌ر که‌سێك که‌بیه‌وێ و وه‌ته‌نگی ده‌کات بۆ هه‌رکه‌سێ بیه‌وێ به‌ڕاستی ئه‌و هه‌میشه‌ ئاگاو بینایه‌ به‌ به‌نده‌کانی.
  وه‌ ڕۆڵه‌کانتان مه‌کوژن له‌ترسی هه‌ژاری و بێ نه‌وایی ئێمه‌ ڕۆزی ئه‌وانیش و ئێوه‌ش ده‌ده‌ین به‌ڕاستی کوشتنی ئه‌وانه‌ هه‌ڵه‌ و تاوانێکی گه‌وره‌یه‌.
  و نزیکی زیناش مه‌که‌ونه‌وه‌ به‌ڕاستی ئه‌وه‌ کرده‌وه‌یه‌کی زۆر ناشرین و ڕێگه‌یه‌کی پیس و خراپه‌.
  وه‌ که‌سێك مه‌کوژن که‌ خوا کوشتنی ئه‌وی حه‌رام کردووه‌ مه‌گه‌ر به‌ (هۆیه‌کی) ڕاست و ڕه‌وا جا هه‌ر که‌سێك به‌ناهه‌ق و سته‌م لێ کراوی کوژرا ئه‌وه‌ ده‌سه‌ڵاتمان داوه‌ به‌ خاوه‌نه‌که‌ی (به‌سه‌ر بکوژه‌که‌دا) جا با خاوه‌نه‌که‌ی زیاده‌ڕۆیی نه‌کات له‌ تۆڵه‌ سه‌ندندا چونکه‌ به‌ڕاستی ئه‌و (خاوه‌نه‌) یارمه‌تی دراوه‌.
  وه‌ نزیکی ماڵی هه‌تیو مه‌که‌ونه‌وه‌ مه‌گه‌ر به‌چاکترین شێوه‌ (که‌ بریتی یه‌ له‌ پاراستن و به‌رهه‌م هێنانی) هه‌تا (هه‌تیوه‌که‌) ده‌گاته‌ که‌ماڵی ژیری و لێزانی وه‌فا بکه‌ن به‌ به‌ڵێن و په‌یمانه‌کانتان به‌ڕاستی (خاوه‌ن) به‌ڵێن و په‌یمان پرسیار لێ کراوه‌.
  وه‌ کاتێ که‌ پێوانه‌ ده‌که‌ن (بۆ خه‌ڵکی) به‌ڕێك و پێکی پێوانه‌ بکه‌ن و کێشانه‌ش بکه‌ن به‌ ته‌رازوی ڕاست ئه‌مه‌ (بۆ ئێوه‌) چاکتر و ئاکامیشی باشتره‌.
  وه‌ شوێن شتێ مه‌که‌وه‌ که‌ زانیاریت ده‌رباره‌ی نی یه‌ به‌ڕاستی گوێ و چاو و دڵ هه‌موو ئه‌وانه‌ (خاوه‌نیان) پرسیار لێکراوه‌.
  وه‌ مه‌ڕۆ به‌زه‌وی دا به‌که‌شخه‌و شانازیه‌وه‌ (چونکه‌) به‌ڕاستی تۆ نه‌ده‌توانی زه‌وی کون که‌یت وه‌ نه‌ده‌گه‌یته‌ شاخه‌کان له‌ درێژیدا.
  هه‌موو ئه‌وه‌ی باسکرا خراپه‌کانی لای په‌روه‌ردگارت نابه‌جێ و بێزراوه‌.
  ئه‌وه‌ (ی که‌ باسکرا) هه‌ندێکه‌ له‌و دانایی و حیکمه‌ته‌ی که‌ په‌روه‌ردگارت نیگای کردووه‌ بۆت وه‌ هیچ په‌رستراوێکی تر له‌گه‌ڵ خوادا مه‌په‌رسته‌ ئه‌گیان فڕێ ده‌درێته‌ ناو دۆزه‌خه‌وه‌ به‌ لۆمه‌کراوی و دوورخراوه‌ی له‌ به‌زه‌یی خوا.
  ئایا په‌روه‌ردگارتان کوڕانی تایبه‌تی کردووه‌ به‌ ئێوه‌وه‌ له‌ فریشته‌ کانیشی دا کچانی بۆ خۆی هه‌ڵبژاردووه‌ به‌ڕاستی ئێوه‌ وته‌یه‌کی زۆر گه‌وره‌ (و نابه‌جێ) ده‌ڵێن.
  وه‌ سوێند به‌خوا بێگومان (مه‌به‌سته‌کانمان) به‌ چه‌ند جۆر هێناوه‌ له‌م قورئانه‌دا بۆ ئه‌وه‌ی بیربکه‌نه‌وه‌و ئامۆژگاری وه‌رگرن به‌ڵام (خوانه‌ناسان) هه‌ر دوورکه‌وتنه‌وه‌یان زیاتر ده‌بێت (به‌و باسکردن) ه‌.
  ئه‌ی (موحه‌ممه‌د(صلی الله‌ علیه‌ وسلم)) بڵێ ئه‌گه‌ر له‌گه‌ڵ خوادا په‌رستراوانی تر ببوایه‌ وه‌ك ئه‌و (بت په‌رستان) ده‌ڵێن ئه‌و کاته‌ ده‌گه‌ڕان به‌ دوای ڕێگایه‌کدا بۆ لای خاوه‌نی عه‌رش (که‌ خوا) یه‌.
  پاك و بێگه‌رد و به‌رز و بڵنده‌ ئه‌و (خوا) له‌وه‌ی (بت په‌رستان) ده‌یڵێن (ده‌رباره‌ی خوا) زۆر به‌رزتره‌.
  ستایشی خوا ده‌که‌ن هه‌ر حه‌وت ئاسمانه‌کان و زه‌وی و هه‌رچی له‌ ناویاندایه‌ وه‌ هیچ شتێك نیه‌ که‌ سوپاسی ئه‌و ستایش نه‌کات به‌ڵام ئێوه‌ تێ ناگه‌ن له‌ ته‌سبیحاته‌که‌یان به‌ڕاستی خوا هه‌میشه‌ په‌له‌نه‌که‌ری لێبورده‌یه‌.
  وه‌ (ئه‌ی موحه‌ممه‌د(صلی الله‌ علیه‌ وسلم)) کاتێك قورئان ده‌خوێنیت (به‌سه‌ریاندا) داده‌نێین له‌ نێوان تۆو ئه‌وانه‌دا که‌ باوه‌ڕیان به‌ڕۆژی دوایی نیه‌ په‌رده‌یه‌کی نادیار واته‌ داپۆشه‌ر.
  وه‌ ده‌یده‌ین به‌سه‌ر دڵیاندا چه‌ند په‌رده‌یه‌کی زۆر ئه‌ستور بۆ ئه‌وه‌ی له‌ قورئان تێ نه‌گه‌ن و گوێشیان که‌ڕ ده‌که‌ین (تا نه‌بیستن) وه‌ هه‌ر کاتێ ناوی په‌روه‌ردگارت ده‌به‌یت له‌ قورئاندا به‌ تاك و ته‌نیایی به‌ بێزاری پشتت تێ ده‌که‌ن.
  ئێمه‌ چاك ده‌زانین بۆچی ئه‌وان گوێ ده‌گرن کاتێ گوێ ده‌گرن له‌ تۆ (ئه‌ی موحه‌ممه‌د(صلی الله‌ علیه‌ وسلم)) هه‌روه‌ها کاتێ پێکه‌وه‌ چپه‌ ده‌که‌ن کاتێ سته‌م کاره‌کان ده‌ڵێن ئێوه‌ ته‌نها شوێنی پیاوێکی جادوو لێ کراو ده‌که‌ون.
  سه‌رنج بده‌ چۆن ئه‌وانه‌ نموونه‌ی جۆراو جۆرت بۆ دێننه‌وه‌ سه‌رئه‌نجام گومڕا بوون ئیتر ناتوانن ڕێگای ڕاست بدۆزنه‌وه‌.
  ده‌شڵێن ئایا کاتێ بووینه‌ ئێسك و پروسکێکی ڕزیو و پتورکاو ئایا زیندوو ده‌کرێینه‌وه‌ و ده‌بینه‌وه‌ به‌ دروستکراوێکی تازه‌.
  ئه‌ی (موحه‌ممه‌د(صلی الله‌ علیه‌ وسلم)) پێیان بڵێ ئێوه‌ ببن به‌به‌رد یا به‌ئاسن.
  یان هه‌ر دروست کراوێکی تر له‌وه‌ی له‌ مێشك و دڵتاندا گه‌وره‌یه‌ جا بێگومان ئه‌وانه‌ ده‌ڵێن کێ زیندوومان ده‌کاته‌وه‌ بڵێ ئه‌و زاته‌ (زیندووتان ده‌کاته‌وه‌) که‌ یه‌که‌م جار دروستی کردوون جا (به‌ لاقرتیه‌وه‌) سه‌رت بۆ ده‌له‌قێنن و ده‌ڵێن ئه‌وه‌ که‌ی ده‌بێت بڵێ له‌وانه‌یه‌ ئه‌و (ڕۆژه‌ هاتنی) نزیك بێت.
  ئه‌و ڕۆژه‌ی که‌ بانگتان ده‌که‌ن (له‌ گۆڕه‌کانتانه‌وه‌) جا ئێوه‌ش ده‌ست به‌جێ دێن به‌ده‌م بانگ کردنه‌که‌وه‌ به‌ سوپاس و سه‌ناکردنه‌وه‌ و وا ده‌زانن نه‌ماونه‌ته‌وه‌ (له‌ دنیادا) ماوه‌یه‌کی که‌م نه‌بێت.
  وه‌ (ئه‌ی موحه‌ممه‌د(صلی الله‌ علیه‌ وسلم)) بڵێ به‌ به‌نده‌کانم قسه‌یه‌ك بکه‌ن که‌ جوانترو باشترینی قسه‌ بێت به‌ڕاستی شه‌یتان ناکۆکی و ئاژاوه‌ ده‌خاته‌ نێوانیان به‌ڕاستی شه‌یتان هه‌میشه‌ بۆ ئاده‌می دووژمنێکی ڕوون و ئاشکرایه‌.
  په‌روه‌ردگارتان زاناتره‌ به‌ ئێوه‌ ئه‌گه‌ر بیه‌وێ ڕه‌حمتان پێ ده‌کات یان ئه‌گه‌ر بیه‌وێ سزاتان ده‌دات وه‌ ئێمه‌ تۆمان نه‌ناردووه‌ به‌ چاودێر و پارێزه‌ر به‌سه‌ریانه‌وه‌.
  وه‌ په‌روه‌ردگارت زاناتره‌ به‌ هه‌رچی له‌ ئاسمانه‌کان و له‌ زه‌وی دایه‌ وه‌ سوێند به‌خوا بێگومان باوی هه‌ندێ له‌ پێغه‌مبه‌رانمان داوه‌ به‌سه‌ر هه‌ندێکی تریاندا و زه‌بورمان به‌خشی به‌ داوود.
  ئه‌ی (موحه‌ممه‌د(صلی الله‌ علیه‌ وسلم)) بڵێ (بێ باوه‌ڕان) هاوار بکه‌ن له‌ ئه‌وانه‌ی که‌ ئێوه‌ به‌ خواتان ده‌زانین بێجگه‌ له‌ خوا جا ئه‌وانه‌ ده‌سه‌ڵاتیان نیه‌ به‌ڵاو زیانتان له‌سه‌ر لابه‌ن وه‌ (ده‌سه‌ڵاتی) گۆڕانیشیان نی یه‌.
  ئه‌وانه‌ی که‌ ئه‌و (نه‌فامانه‌) هاواریان لێ ده‌که‌ن ئه‌وانه‌ به‌دوای هۆکارێکدا ده‌گه‌ڕێن که‌ نزیکیان کاته‌وه‌ له‌ په‌روه‌ردگاریان کامیان نزیك تره‌ (له‌ خواوه‌ و پله‌و پایه‌ی به‌رزتره‌) و به‌ هیوا و ئومێدی ڕه‌حمی ئه‌ون و له‌ سزایشی ده‌ترسن به‌ڕاستی سزای په‌روه‌ردگارت هه‌میشه‌ مه‌ترسی لێکراوه‌و خۆلێپارێزراوه‌.
  وه‌ (خه‌ڵکی) هیچ شارو دێیه‌ك نی یه‌ که‌ ئێمه‌ له‌ ناویان ببه‌ین پێش (هاتنی) ڕۆژی دوایی یان سزایان بده‌ین به‌ سزایه‌کی سه‌خت ئیللا ئه‌و (سزادانه‌ یا له‌ناو بردنه‌) له‌ (لوح المحفوظ) دا نوسراوه‌.
  وه‌ هیچ شتێك به‌رگری ئێمه‌ی نه‌کردووه‌ که‌ ئه‌و موعجیزانه‌ بنێرین جگه‌ له‌وه‌ی که‌ پێشینه‌کان به‌ درۆیان ده‌زانی وه‌ به‌خشیمان به‌ (هۆزی) سه‌موود ئه‌و حوشتره‌ی که‌ (موعجیزه‌یه‌کی) ئاشکرا بوو که‌چی (باوه‌ڕیان نه‌هێناو) سته‌میان لێ کرد وه‌ ئێمه‌ موعجیزه‌کان نانێرین مه‌گه‌ر بۆ ترساندن.
  بیربکه‌ره‌وه‌ کاتێ پێمان وتی به‌ڕاستی په‌روه‌ردگارت ده‌وری هه‌موو خه‌ڵکی داوه‌ (ده‌سه‌ڵاتی هه‌یه‌ به‌سه‌ریاندا) وه‌ ئه‌و خه‌و بینینه‌ی که‌ پیشانی تۆماندا (له‌و شه‌و ڕه‌ویه‌دا) هه‌ر له‌به‌ر تاقی کردنه‌وه‌ی خه‌ڵکی بوو هه‌روه‌ها ئه‌و دره‌خته‌ نه‌فرین لێ کراوه‌ش که‌ له‌ قورئاندا باسمان کردووه‌ وه‌ ئێمه‌ (به‌و جۆره‌ به‌ڵگانه‌) ئه‌وانه‌ ده‌ترسێنین که‌چی ئه‌و (ترساندنه‌) هیچیان بۆ زیاد ناکات جگه‌ له‌ یاخی بوون و سه‌رکه‌شی.
  وه‌ باسی ئه‌و کاته‌ بکه‌ که‌ ئێمه‌ به‌ فریشته‌کانمان وت سوژده‌ به‌رن بۆ ئاده‌م ئه‌وانیش یه‌کسه‌ر هه‌موویان سوژده‌یان برد بێجگه‌ له‌ ئیبلیس وتی ئایا من سوژده‌ به‌رم بۆ که‌سێك که‌ له‌ قوڕ دروستت کردووه‌.
  ئیبلیس وتی پێم بڵێ و هه‌واڵم بده‌رێ له‌ باره‌ی ئه‌مه‌وه‌ که‌ ڕێزی ئه‌وت داوه‌ به‌سه‌ر مندا؟ ! سوێند به‌خوا ئه‌گه‌ر دوام بخه‌یت تا ڕۆژی دوایی (نه‌مرم) به‌ڕاستی زاڵ ئه‌بم به‌سه‌ر نه‌وه‌کانیدا (به‌ گومڕاکردن) که‌مێك له‌وان نه‌بێت (که‌ به‌نده‌ تایبه‌تیه‌کانی) خوان.
  خوا به‌ شه‌یتانی فه‌رموو بڕۆ سا هه‌ر که‌س له‌وان شوێنی تۆ که‌وت ئه‌وه‌ به‌ڕاستی تۆڵه‌ی هه‌مووتان دۆزه‌خه‌ که‌ تۆڵه‌یه‌کی پڕبه‌پڕه‌.
  وه‌ هه‌ر که‌س له‌وانه‌ که‌ ده‌توانی گومڕای بکه‌، به‌ده‌نگت (به‌ گۆڕانیت) و بده‌ به‌سه‌ریانداو تێ یان خوڕه‌ به‌سوارو پیاده‌ی له‌شکره‌که‌ته‌وه‌ و هاوبه‌شییان بکه‌ له‌ ماڵ و سامان و منداڵیاندا به‌ڵێنیشیان پێ بده‌ به‌ڵام شه‌یتان به‌ڵێنیان پێ نادات ته‌نها خه‌ڵه‌تاندن نه‌بێت.
  بێگومان به‌نده‌کانی من ده‌سه‌ڵاتت به‌سه‌ریاندا نی یه‌ (و ناتوانی گومڕایان بکه‌یت) وه‌ په‌روه‌ردگارت به‌سه‌ پارێزه‌رو چاودێر بێت.
  په‌روه‌ردگارتان ئه‌و زاته‌یه‌ که‌ که‌شتی له‌ ده‌ریادا هاتوچۆ پێده‌کات بۆ ئێوه‌ بۆ ئه‌وه‌ی بگه‌ڕێن به‌ دوای هێندێ به‌هره‌و ڕۆزی ئه‌ودا به‌ڕاستی ئه‌و (خوایه‌) هه‌میشه‌یی میهره‌بان و به‌ به‌زه‌یی یه‌ به‌رامبه‌ر به‌ ئیوه‌.
  وه‌ کاتێ له‌ ده‌ریادا تووشی به‌ڵاو زیان بێن هه‌موو ئه‌و (په‌رستراوانه‌) ی هاواریان لێ ده‌که‌ن ون ده‌بن بێجگه‌ له‌ خوا که‌چی کاتێ که‌ (خوا) ڕزگارتان ده‌کات و ده‌گه‌نه‌ وشکانی ڕوو ورده‌گێڕن (چونکه‌) ئاده‌می هه‌میشه‌ سپڵه‌و ناسوپاسه‌.
  جا ئایا ئێوه ناترسن و بێباکن له‌وه‌ی که‌ له‌ وشکایی دا ‌(بوومه‌له‌رزه‌) بتانبات به‌ناخی زه‌ویدا ؟ یا (ناترسن له‌وه‌ی) بای توندتان بنێرێته‌ سه‌ر به‌ ورده‌ زیخه‌وه‌ پاشان پارێزه‌رێکیشتان ده‌ست نه‌که‌وێت.
  ئه‌ی ئایا دڵنیاو بێباکن له‌وه‌ی بتان گێڕێته‌وه‌ ناو ده‌ریا جارێکی تر ئینجا بینێرێته‌ سه‌رتان بایه‌کی توندو تیژی وێرانکه‌ر ئه‌وسا له‌ ده‌ریاکه‌دا نقومتان بکات له‌ به‌رئه‌وه‌ بێ باوه‌ڕو سپڵه‌ بوون پاشان ده‌ستتان ناکه‌وێ هیچ که‌سێك که‌ داوای تۆڵه‌ی ئێوه‌ له‌ ئێمه‌ بکات.
  سوێند به‌خوا بێگومان ڕێزمان له‌ نه‌وه‌ی ئاده‌م گرت و له‌ وشکانی و له‌ ده‌ریادا هه‌ڵمان گرتن (به‌سواری و گه‌ڕانمانن) و ڕۆزی پاك و خاوێنمان پێ داون وه‌ باومان داون به‌سه‌ر زۆرێك له‌و شتانه‌ی که‌ دروستمان کردوون به‌ باودانێکی گه‌وره‌.
  بیریان بخه‌نه‌وه‌ ئه‌و ڕۆژه‌ی که‌ ئێمه‌ هه‌موو ئاده‌میه‌ك بانگ ده‌که‌ین به‌ ناوی پێغه‌مبه‌ره‌که‌یانه‌وه‌ (به‌ناوی په‌یامه‌که‌یانه‌وه‌) جا هه‌ر که‌سێك نامه‌ی کرده‌وه‌که‌ی بدرێ به‌ده‌ستی ڕاستیه‌وه‌ ئا ئه‌وانه‌ نامه‌که‌یان ده‌خوێننه‌وه‌ وه‌ سته‌میان لێ ناکرێ به‌ ئه‌ندازه‌ی ئه‌و تاڵه‌ باریکه‌ی به‌ ده‌وری ناوکی خورمادایه‌.
  به‌ڵام هه‌ر که‌سێك له‌م (دنیایه‌) دا کوێر بووبێت (و ڕێگه‌ی ڕاستی نه‌بینابێت) ئه‌وه‌ ئه‌و که‌سه‌ له‌ ڕۆژی دوایشدا کوێره‌ بگره‌ له‌ کوێریش گومڕاتره‌.
  وه‌ به‌ڕاستی نزیك بوو ئه‌وانه‌ لات ده‌ن له‌وه‌ی که‌ نیگامان کرد بۆت بۆ ئه‌وه‌ی جگه‌ له‌ قورئان شتێك به‌ده‌م ئێمه‌ هه‌ڵبه‌ستیت (ئه‌گه‌ر گوێڕایه‌ڵیان بوویتایه‌) ئه‌وه‌ له‌و کاته‌دا ده‌یان کردیت به‌ دۆست و خۆشه‌ویستی خۆیان.
  خۆ ئه‌گه‌ر ئێمه‌ تۆمان دامه‌زراو نه‌کردایه‌ به‌ڕاستی نزیك بوو تۆ که‌مێك به‌لایاندا بچی.
  جا بێگومان ئه‌وکاته‌ پێمان ده‌چه‌شتی دوو به‌رانبه‌ر (سزای) ژیان دوو به‌رانبه‌ر (سزای) مردن پاشان ده‌ستت نه‌ده‌که‌وت یارمه‌تی ده‌رێك به‌رانبه‌ر به‌ ئێمه‌ (که‌ به‌رگری ئه‌و سزایه‌ت) لێ بکات.
  وه‌ به‌ڕاستی نزیك بوو ئه‌و (بێ باوه‌ڕ) انه‌ (به‌ پیلان و دوژمنایه‌تی) ناڕه‌حه‌تت بکه‌ن له‌ خاکی مه‌ککه‌ بۆ ئه‌وه‌ی ده‌رت بکه‌ن لێ ی جا ئه‌وکاته‌ ئه‌وانه‌ نه‌ده‌مانه‌وه‌ له‌پاش تۆ کاتێکی که‌م نه‌بێت (خوا له‌ناوی ده‌برد) ن.
  باوێکه‌ له‌ (ئێمه‌وه‌) بۆ ئه‌وانه‌ی که‌ ناردومانن له‌ پێغه‌مبه‌رانمان پێش تۆ باوو یاسای ئێمه‌ش گۆڕانی به‌سه‌ردا نایه‌ت.
  ئه‌ی (موحه‌ممه‌د(صلی الله‌ علیه‌ وسلم)) نوێژ به‌جێ بێنه‌ له‌کاتی لادانی خۆر (له‌ ناوه‌ڕاستی ئاسمان) هه‌تا (هاتنی) تاریکی شه‌و هه‌روه‌ها نوێژی به‌یانی (به‌جێ بێنه‌) به‌ڕاستی قورئانی خوێندنی نوێژی به‌یانی هه‌میشه‌ ده‌بینرێت (له‌لایه‌ن فریشته‌کانی شه‌و و ڕۆژ) ه‌وه‌.
  وه‌ (ئه‌ی موحه‌ممه‌د(صلی الله‌ علیه‌ وسلم)) له‌به‌شێکی شه‌ودا هه‌سته‌ شه‌و نوێژ بکه‌ به‌ قورئان خوێندن تێیدا ئه‌وه‌ زیاده‌ نوێژی تایبه‌ت به‌ تۆیه‌ ئومێده‌وار به‌ په‌روه‌ردگارت بتگه‌یه‌نێته‌ پله‌و جێگایه‌کی په‌سه‌ند کراو.
  وه‌ بڵێ ئه‌ی په‌روه‌ردگارم (له‌هه‌ر کارێکدا بووم) ڕاست و چاك پێم ئه‌نجام بده‌ ڕاست و چاکیش پێم کۆتایی بێنه‌ وه‌ له‌لایه‌ن خۆته‌وه‌ بۆم بسازێنه‌ ده‌سه‌ڵاتێکی یارمه‌تی ده‌ر (که‌ زاڵ بم به‌سه‌ر هه‌موو کۆسپێك) دا.
  وه‌ بڵێ ئاینی ڕاست هات وه‌ ئاینی ناحه‌ق و به‌تاڵ نه‌ماو ڕۆشت به‌ڕاستی به‌تاڵ هه‌میشه‌ له‌ناو چووه‌.
  وه‌ له‌م قورئانه‌دا ده‌نێرینه‌ خواره‌وه‌ ئه‌وه‌ی که‌ هۆی شیفاو میهره‌بانی یه‌ بۆ بڕواداران به‌ڵام (هاتنی ئه‌م قورئانه‌) بۆ سته‌مکاران هیچ زیاد ناکات بێجگه‌ له‌ خه‌ساره‌ت مه‌ندی.
  وه‌ کاتێ چاکه‌ و به‌هره‌ی خۆمان بڕێژین به‌سه‌ر ئاده‌می (بێ باوه‌ڕ) دا ڕوو وه‌رده‌گێڕێ (له‌ با س و یادی ئێمه‌) و دوور ده‌که‌وێته‌وه‌ وه‌ کاتێ ناخۆشی و زیانی لێ بکه‌وێ زۆر نائومێد ده‌بێت.
  ئه‌ی (موحه‌ممه‌د(صلی الله‌ علیه‌ وسلم)) بڵێ هه‌موو که‌س کار ده‌کات له‌سه‌ر سرووشت (و ڕێباز) ی خۆی جا په‌روه‌ردگارتان زاناتره‌ به‌و که‌سه‌ی که‌ ڕێبازه‌که‌ی ڕاستره‌.
  وه‌ (ئه‌ی موحه‌ممه‌د(صلی الله‌ علیه‌ وسلم)) پرسیارت لێ ده‌که‌ن له‌باره‌ی ڕۆحه‌وه‌ (که‌ چی یه‌) بڵێ ڕۆح له‌ کارو فه‌رمانی تایبه‌ت به‌ په‌روه‌ردگارمه‌ وه‌ ئێوه‌ ته‌نها که‌مێك له‌ زانیاریتان پێ به‌خشراوه‌.
  وه‌ سوێند به‌خوا ئه‌گه‌ر بمانه‌وێ بێگومان ئه‌و (قورئانه‌) ی نیگامان کردووه‌ بۆت نایهێڵین (له‌ ده‌روون و په‌ڕه‌کاندا) له‌ پاشان ده‌ست ناکه‌وێ له‌ به‌رانبه‌ر ئێمه‌ که‌سێك که‌ به‌رگریت لێ بکات.
  مه‌گه‌ر میهره‌بانییه‌ك له‌لایه‌ن په‌روه‌ردگارته‌وه‌ به‌ڕاستی به‌هره‌و چاکه‌ی ئه‌و به‌ سه‌رته‌وه‌ گه‌وره‌یه‌.
  ئه‌ی (موحه‌ممه‌د(صلی الله‌ علیه‌ وسلم)) بڵێ سوێند به‌خوا ئه‌گه‌ر ئاده‌می و په‌ری هه‌موو کۆببنه‌وه‌ بۆ ئه‌وه‌ی وێنه‌ی ئه‌م قورئانه‌ بێنن ناتوانن وێنه‌ی ئه‌و بێنن هه‌رچه‌نده‌ پشتیوانی یه‌کتریش بن.
  وه‌ سوێند به‌خوا ئێمه‌ هێناومانه‌ته‌وه‌ بۆ خه‌ڵکی له‌م قورئانه‌دا له‌ هه‌موو جۆره‌ نموونه‌یه‌ك که‌چی زۆربه‌ی خه‌ڵکی نایانه‌وێت جگه‌ له‌ سپڵه‌یی و بێ باوه‌ڕی.
  وتیان هه‌رگیز باوه‌ڕت پێ ناهێنین هه‌تا له‌م زه‌ویه‌دا کانیاوێکمان بۆ هه‌ڵنه‌قوڵێنی.
  یان باخێکت ببێ له‌ دارخورما و ترێ و چه‌ند ڕووبارێك هه‌ڵقوڵێنیت له‌ نێوان دره‌خته‌کانیدا به‌خوڕ بڕوات.
  یان ئاسمان بڕوخێنی به‌سه‌رماندا هه‌رچۆن لافت لێداوه‌ به‌ پارچه‌ پارچه‌ کراوی یان خواو فریشته‌کان بێنی ڕوو به‌ڕوو (بیان بینی) ن.
  یان کۆشك و ماڵێکت ببێ ڕازاوه‌ به‌ نه‌خش و نیگار یان به‌رز ببیته‌وه‌ بۆ ئاسمان وه‌ هه‌رگیز باوه‌ڕ ناهێنین به‌ به‌رز بونه‌وه‌که‌شت هه‌تا په‌یامێکمان بۆ نه‌هێنیته‌ خواره‌وه‌ خۆمان بیخوێنینه‌وه‌ (ئه‌ی موحه‌ممه‌د(صلی الله‌ علیه‌ وسلم)) بڵێ پاکی و بێگه‌ردی بۆ په‌روه‌ردگارم ئایا من (شتێکی ترم) بێجگه‌ له‌ ئاده‌میه‌کی نێرراو و پێغه‌مبه‌ر.
  هیچ شتێ به‌رگری خه‌ڵکی نه‌کرد له‌وه‌ی که‌ باوه‌ڕ بێنن کاتێ که‌ ڕێنموونی و ئاینی حه‌قیان بۆ هات بێجگه‌ له‌وه‌ی ده‌یان وت چۆن خوا ئاده‌میه‌ك به‌ پێغه‌مبه‌ر ده‌نێرێت.
  بڵێ ئه‌گه‌ر له‌ زه‌وی دا فریشته‌ هه‌بوایه‌ به‌ دڵنیاییه‌وه‌ (تیایدا) بگه‌ڕانایه‌ (به‌ وێنه‌ی ئاده‌می) بێگومان له‌ ئاسمانه‌وه‌ ده‌مان نارده‌ خواره‌وه‌ بۆیان فریشته‌یه‌کی فروستاده‌.
  بڵێ پێیان خوا به‌سه‌ به‌شایه‌ت له‌ نێوان من و ئێوه‌دا به‌ڕاستی خوا هه‌میشه‌ به‌ئاگای بینایه‌ به‌ به‌نده‌کانی.
  هه‌ر که‌س خوا ڕێنموونی بکات هه‌ر ئه‌و که‌سه‌ ڕێنموونی کراوه‌ (به‌ڕاستی) و هه‌ر که‌سیش خوا گومڕای بکات ئه‌وه‌ هه‌رگیز ده‌ستت ناکه‌وێ بۆیان بێجگه‌ له‌ خوا دۆست و یارمه‌تی ده‌رانێك وه‌ له‌ ڕۆژی دوایی دا حه‌شریان ده‌که‌ین به‌سه‌ر ڕوو و ده‌م و چاویاندا که‌ کوێر و لاڵ و که‌ڕن شوێنی نیشته‌جێیان دۆزه‌خه‌ هه‌ر جارێ (دۆزه‌خ) بڵێسه‌ی بنیشێته‌وه‌ (دامرێته‌وه‌) بڵێسه‌ی ئاگره‌که‌یان بۆ زیاد ده‌که‌ین.
  ئه‌وه‌ تۆڵه‌ی ئه‌وانه‌یه‌ چونکه‌ بێگومان باوه‌ڕیان نه‌هێنا به‌ ئایه‌ته‌کانی ئێمه‌ و ده‌یان وت ئایا ئه‌گه‌ر ئێمه‌ بووینه‌ ئێسك و پروسکی پاره‌پاره‌ی ڕزیو ئایا ئێمه‌ زیندوو ده‌کرێینه‌وه‌ به‌ دروست کردنێکی تازه‌.
  ئایا ئه‌وانه‌ نه‌یان زانیوه‌ بێگومان ئه‌و خوایه‌ی که‌ ئاسمانه‌کان و زه‌وی دروست کردووه‌ ده‌سه‌ڵات دارو به‌توانایه‌ که‌ وێنه‌ی ئه‌وانه‌ دروست بکات وه‌ کات و ماوه‌یه‌کی دیاری کردووه‌ بۆیان که‌ گومانی تێدا نی یه‌ به‌ڵام سته‌مکاران هیچیان ناوێت بێ باوه‌ڕی نه‌بێت.
  بڵێ ئه‌گه‌ر ئێوه‌ خاوه‌نی غه‌زنه‌کانی چاکه‌ و نیعمه‌ته‌کانی په‌روه‌ردگارم بن ئه‌وکاته‌ ده‌تانگرته‌وه‌ (له‌ به‌خشین) له‌ترسی خه‌رج بوون و ته‌واو بوون وه‌ ئاده‌می هه‌میشه‌ ڕژده‌ و چروکه‌.
  وه‌ سوێند به‌خوا به‌ڕاستی به‌خشیمان به‌ مووسا نۆ موعجیزه‌ی ڕوون و ئاشکرا (ئه‌ی موحه‌ممه‌د(صلی الله‌ علیه‌ وسلم)) ده‌ی پرسیار له‌ نه‌وه‌ی ئیسرائیل بکه‌ (سه‌باره‌ت به‌ ڕووداوی مووسا و فیرعه‌ون) کاتێ (مووسا) هاته‌ لایان ئینجا فیرعه‌ون پێ ی وت به‌ڕاستی ئه‌ی مووسا من واگومان ده‌به‌م که‌ تۆ جادوو لێ کراوبیت.
  مووسا (علیه‌ السلام) فه‌رمووی سوێند به‌خوا بێگومان تۆ ده‌زانی هیچ که‌س ئه‌م موعجیزانه‌ی نه‌ناردۆته‌ خواره‌وه‌ بێجگه‌ له‌ په‌روه‌ردگاری ئاسمانه‌کان و زه‌وی که‌ ڕوون که‌ره‌وه‌ن وه‌ به‌ڕاستی من دڵنیام که‌ تۆ ئه‌ی فیرعه‌ون له‌ناو ده‌چیت.
  جا فیرعه‌ون ویستی که‌وا (مووسا و کۆمه‌ڵه‌که‌ی) ده‌رکات له‌ زه‌وی (میسر) دا ئیتر ئێمه‌ش فیرعه‌ون و ئه‌وانه‌ی له‌گه‌ڵی بوون هه‌موویانمان خنکاند له‌ ده‌ریادا.
  ئه‌وسا له‌پاش خنکاندنیان وتمان به‌نه‌وه‌ی ئیسرائیل نیشته‌جێ بن له‌و زه‌ویه‌ی (که‌ فیرعه‌ون ویستی ده‌رتان کات لێ ی) ئینجا کاتێ به‌ڵێنی ڕۆژی دوایی هات ئه‌وسا هه‌مووتان پێکه‌وه‌ (بۆ دادگای خوا) دێنین.
  وه‌ ئه‌م (قورئانه‌) مان به‌هه‌ق ناردۆته‌ خواره‌وه‌ وه‌ به‌هه‌ق و ڕاستیش هاتووه‌ته‌ خواره‌وه‌ وه‌ تۆمان ڕه‌وانه‌ نه‌کردووه‌ به‌موژده‌ ده‌رو ترسێنه‌ر نه‌بێت.
  وه‌ قورئانمان به‌ش به‌ش بۆت ناردووه‌ بۆ ئه‌وه‌ی بیخوێنیته‌وه‌ به‌سه‌ر خه‌ڵکیدا به‌ له‌سه‌ر خۆیی و هێواشی وه‌ ئه‌م (قورئانه‌) مان به‌و شێوه‌ دابه‌زاند.
  ئه‌ی (موحه‌ممه‌د(صلی الله‌ علیه‌ وسلم)) پێیان بڵێ باوه‌ڕ بێنن به‌م (قورئانه‌) یان باوه‌ڕ (ی پێ) نه‌هێنن به‌ڕاستی ئه‌وانه‌ی که‌ زانیارییان پێ به‌خشراوه‌ له‌پێش ئه‌م (قورئانه‌) دا کاتێ (قورئان) بخوێنرێته‌وه‌ به‌سه‌ریاندا به‌چه‌سپانی ده‌که‌ون به‌ڕوودا به‌سوژده‌ بردن.
  و ده‌ڵێن پاك و بێگه‌ردی بۆ په‌روه‌ردگارمان به‌ڕاستی هه‌میشه‌ به‌ڵێنی په‌روه‌ردگارمان به‌دی دێت.
  وه‌ ده‌که‌ون به‌سه‌ر ڕووداو ده‌گرین و (قورئان) هه‌میشه‌ مل که‌چیان بۆ زیاد ده‌کات.
  بڵێ نزاو هاوار له‌ خوا بکه‌ن یان هاوار له‌ ڕه‌حمان بکه‌ن (یه‌کسانه‌) به‌هه‌رکامیان نزاو هاواری بکه‌ن چونکه‌ هه‌ر بۆ خوایه‌ هه‌موو ناوه‌ هه‌ره‌ جوانه‌کان له‌ نوێژ کردنتدا ده‌نگ به‌رز مه‌که‌ره‌وه‌ و به‌نهێنیش مه‌یکه‌ له‌و نێوانه‌دا ڕێگایه‌کی هه‌ڵبژێره‌.
  وه‌ (ئه‌ی موحه‌ممه‌د(صلی الله‌ علیه‌ وسلم)) بڵێ هه‌موو سوپاس و ستایش هه‌ر بۆ خوایه‌ زاتێك که‌ هیچ منداڵێکی بۆ خۆی هه‌ڵنه‌بژاردووه‌ و هیچ هاوبه‌شێکی نه‌بووه‌ له‌ موڵك و پادشایه‌تیدا هیچ دۆست و یارمه‌تی ده‌رێکی نه‌بووه‌ له‌به‌ر بێ ده‌سه‌ڵاتی (که‌واته‌) خوا زۆر به‌گه‌وره‌ بگره‌.
  هه‌موو سوپاس و ستایش بۆ ئه‌و خوایه‌ی که‌ ناردوویه‌تیه‌ خواره‌وه‌ قورئان بۆ سه‌ر به‌نده‌ی خۆی (موحه‌ممه‌د(صلی الله‌ علیه‌ وسلم)) و هیچ جۆره‌ لاریه‌کی تیادا دانه‌ناوه‌.
  کتێبێکی ڕاست و پایه‌داره‌ بۆ ئه‌وه‌ی به‌ سزایه‌کی زۆر به‌تین بترسێنێ (ئه‌وانه‌ی که‌ باوه‌ڕی پێ ناهێنن) له‌لایه‌ن خۆیه‌وه‌ و مژده‌ش بدات به‌و باوه‌ڕ دارانه‌ی که‌ کرده‌وه‌ چاکه‌کان ئه‌نجام ده‌ده‌ن به‌مه‌ی که‌ پاداشتێکی چاکیان بۆ هه‌یه‌.
  له‌و (به‌هه‌شته‌) دا بێ بڕانه‌وه‌ ده‌مێننه‌وه‌.
  وه‌ (بۆ ئه‌وه‌ی) بترسێنی که‌سانێ که‌ ده‌یان وت خوا ڕۆڵه‌ی بۆ خۆی بڕیار داوه‌.
  نه‌ خۆیان زانا بوون پێی نه‌ باوو باپیرانیان چ قسه‌یه‌کی (بوختانێکی) گه‌وره‌یه‌ که‌ له‌ ده‌میان ده‌رده‌چێت جگه‌ له‌ درۆ هیچ شتێکی تر ناڵێن.
  جا له‌وانه‌یه‌ خۆت له‌ ناوبه‌ری له‌ به‌ر کرده‌وه‌ی ئه‌وان ئه‌گه‌ر ئیمان نه‌هێنن به‌م قورئانه‌ له‌ داخ و خه‌فه‌تدا (بمری) ت.
  به‌ڕاستی ئێمه‌ هه‌رچی وابه‌سه‌ر زه‌وی یه‌وه‌ کردوومانه‌ به‌زینه‌ت و جوانی بۆ زه‌وی بۆ ئه‌وه‌ی خه‌ڵکی تاقی بکه‌ینه‌وه‌ کامیان کرده‌وه‌ی جوانترو چاکتره‌؟.
  وه‌ به‌ڕاستی ئه‌وه‌ی وابه‌سه‌ر زه‌وی یه‌وه‌ ئێمه‌ هه‌مووی ده‌که‌ین به‌ زه‌ویه‌کی ته‌ختی وشك و برنگ.
  ئایا وات زانی که‌ هاوه‌ڵانی ئه‌شکه‌وت و تابلۆ (ئه‌و به‌رده‌ی ناویانی تیا نوسرا بوو) ئه‌وان له‌ناو نیشانه‌کانی ئێمه‌دا شتێکی سه‌ر سوڕهێنه‌ر بوو؟.
  کاتێ کۆمه‌ڵه‌ گه‌نجێك په‌نایان برده‌ به‌ر ئه‌شکه‌وته‌که‌ وتیان ئه‌ی په‌روه‌ردگارمان له‌لایه‌ن خۆته‌وه‌ ڕه‌حمه‌تێکمان پێ ببه‌خشه‌ وه‌ فه‌راهه‌م بێنه‌ بۆمان له‌م کاره‌ی که‌واین تیایدا ڕێ ی ڕاست و ڕزگاری.
  ئینجا ئیمه‌ش (دوعاکه‌یانمان گیرا کردو) په‌رده‌مان دا به‌سه‌ر گوێیاندا له‌و ئه‌شکه‌وته‌دا چه‌ند ساڵ (خه‌ومان لێ خست) ن.
  له‌پاشان خه‌به‌رمان کردنه‌وه‌ بۆ ئه‌وه‌ی ده‌ریخه‌ین له‌و دوو تاقمه‌ کامیان چاکتر ماوه‌ی خه‌وی خۆیان ده‌ژمێرن (له‌ ئه‌شکه‌وته‌که‌) دا.
  ئێمه‌ بۆت ده‌گێڕینه‌وه‌ هه‌واڵی ئه‌وان به‌ ڕێك و ڕاستی، به‌ڕاستی ئه‌وانه‌ کۆمه‌ڵه‌ لاوێك بوون باوه‌ڕیان هێنا بوو به‌ په‌روه‌ردگاریان ئێمه‌ش ڕێنموونیمان زیاد کردن.
  و دڵیانمان به‌هێز کرد (له‌سه‌ر ئه‌و باوه‌ڕه‌) له‌ کاتێکدا هه‌ستان و ڕاپه‌ڕین وتیان په‌روه‌ردگاری ئێمه‌ په‌روه‌ردگاری ئاسمانه‌کان و زه‌وی یه‌ ئێمه‌ هه‌رگیز بێجگه‌ له‌و په‌رستراوێکی تر ناپه‌رستین (ئه‌گه‌ر جگه‌ له‌ خوا شتێ تر بپه‌رستین) سوێند به‌خوا ئه‌وکاته‌ درۆمان وتووه‌.
  ئا ئه‌وانه‌ که‌ گه‌له‌که‌ی ئێمه‌ن بێجگه‌ له‌ خوا په‌رستراوی تریان بۆ خۆیان بڕیار داوه‌ ده‌ی با بۆیان بیهێننه‌وه‌ به‌ڵگه‌و نیشانه‌ی ڕوون و ئاشکرا ده‌ی کێ سته‌مکارتره‌ له‌و که‌سه‌ی که‌ درۆ هه‌ڵبه‌ستێ به‌ده‌م خواوه‌.
  کاتێ ئێوه‌ دووره‌ په‌رێزیتان گرت له‌وان و له‌و (په‌ریستراو) انه‌ش بێجگه‌ له‌ خوا ده‌یان په‌رستن ده‌ په‌نا به‌ ئه‌شکه‌وته‌که‌ به‌رن په‌روه‌ردگارتان بڵاوی ده‌کاته‌وه‌ بۆتان به‌زه‌یی و ڕه‌حمه‌تی خۆی و بۆتان فه‌راهه‌م ده‌هێنێ له‌م کاره‌تاندا هۆی گوزه‌ران و ژیانتان.
  خۆر ده‌بینی کاتێ که‌ هه‌ڵدێت له‌لای ڕاستی ئه‌شکه‌وته‌که‌یان ده‌دات کاتێکیش ئاوا ده‌بێ لای ده‌دا لێیان به‌لای چه‌پدا له‌کاتێکدا ئه‌وان له‌ناو بۆشایی فراوانی ئه‌شکه‌وته‌که‌دان ئه‌وه‌ هه‌ندێکه‌ له‌ به‌ڵگه‌و نیشانه‌کانی خوا هه‌ر که‌سێ خوا ڕێنموونی بکات ته‌نها ئه‌و که‌سه‌ ڕێنموونی کراوه‌ و هه‌ر که‌سیش گومڕا بکات ئه‌وه‌ ده‌ستت ناکه‌وێ بۆی هیچ پشتیوان و ڕێ نیشانده‌رێك.
  ئه‌گه‌ر بیان بینیت واده‌زانیت به‌خه‌به‌رن که‌چی خه‌وتوون وه‌ ئه‌و (خه‌وتوو) انه‌ ئه‌م دیو و دیویان پێ ده‌که‌ین به‌لای ڕاست و به‌لای چه‌پدا و سه‌گه‌که‌یان هه‌ردوو ده‌ستی درێژ کردبوو له‌به‌ر ده‌رگای ئه‌شکه‌وته‌که‌دا ئه‌گه‌ر سه‌یرێکت بکردنایه‌ بێگومان به‌ ڕاکردن به‌ره‌و دوا ده‌گه‌ڕایته‌وه‌ و پڕ به‌دڵ لێیان ده‌ترسایت.
  ئا به‌و شێوه‌ (له‌ خه‌و) خه‌به‌رمان کردنه‌وه‌ بۆ ئه‌وه‌ی پرسیار له‌یه‌کتری بکه‌ن یه‌کێکیان وتی چه‌نده‌ ماونه‌ته‌وه‌ (به‌ خه‌وتوویی)، (هه‌ندێکیان) وتیان ڕۆژێك یا که‌متر ماوینه‌ته‌وه‌ (هه‌ندێکی تریان) وتیان په‌روه‌ردگارتان زاناتر به‌ ئه‌ندازه‌ی مانه‌وه‌تان ده‌ یه‌کێکتان به‌م دراوه‌ (زیوه‌) تۆ بنێرن بۆ شار با سه‌یرکات کێ (له‌ خه‌ڵکی شار) خۆراکی پاکتره‌ ئه‌وه‌ با له‌وه‌ خۆراکتان بۆ بێنێ وه‌ ده‌بێ زۆر سه‌رنج بدات (تا نه‌ناسرێ) و که‌س له‌ ئێوه‌ ئاگادار نه‌کات.
  چونکه‌ بێگومان ئه‌گه‌ر ئه‌وان پێتان بزانن به‌رد بارانتان ده‌که‌ن یان ده‌تان گێڕنه‌وه‌ بۆ ناو ئایینه‌که‌ی خۆیان ئه‌و کاته‌ ئێوه‌ هه‌رگیز ڕزگارتان نابێت.
  ئا به‌و شێوه‌ خه‌ڵکمان ئاگادار کرد به‌سه‌ریاندا بۆ ئه‌وه‌ی بزانن که‌ بێگومان به‌ڵێنی خوا ڕاسته‌ وه‌ دڵنیا بن که‌ ڕۆژی دوایی گومانی تێدا نی یه‌ (خه‌ڵکی مان ئاگادار کرد به‌سه‌ریاندا) له‌ کاتێکدا ئه‌و خه‌ڵکه‌ کێشه‌یان بوو له‌ نێوان خۆیاندا ده‌رباره‌یان جا (هه‌ندێکیان) وتیان چه‌ند خانوویه‌کیان به‌سه‌ره‌وه‌ دروست بکه‌ن په‌روه‌ردگاریان ئاگادارتره‌ پێ یان ئه‌وانه‌ی که‌ زاڵ بوون به‌سه‌ر کارو باری ئه‌و کۆمه‌ڵه‌دا وتیان بێگومان مزگه‌وتێکیان به‌سه‌ره‌وه‌ دروست ده‌که‌ین.
  ئه‌وسا هه‌ندێکیان ده‌ڵێن (ئه‌و لاوانه‌) سێ که‌سن و چواره‌میان سه‌گه‌که‌یانه‌ وه‌ هێندێ تریان ده‌ڵێن پێنج که‌سن و شه‌شه‌میان سه‌گه‌که‌یانه‌ ئه‌مانه‌ قسه‌ی بێ به‌ڵگه‌ن (تفه‌نگ به‌ تاریکه‌ شه‌وه‌وه‌ ده‌نێن) هه‌ندێ تریان ده‌ڵێن ئه‌وانه‌ حه‌وت که‌سن هه‌شته‌مه‌که‌یان سه‌گه‌که‌یانه‌ (ئه‌ی موحه‌ممه‌د(صلی الله‌ علیه‌ وسلم)) بڵێ په‌روه‌ردگارم زاناتره‌ به‌ ژماره‌یان که‌مێ نه‌بێ له‌ خه‌ڵکی ژماره‌یان نازانێ که‌واته‌ (ئه‌ی موحه‌ممه‌د(صلی الله‌ علیه‌ وسلم)) له‌ باره‌یانه‌وه‌ ده‌مه‌قاڵێ مه‌که‌ جگه‌ له‌ ده‌مه‌قاڵه‌یه‌کی ئاشکراو ئاسان (ته‌نها ئه‌وه‌ بڵێ که‌ له‌ قورئاندا بۆت هاتووه‌) وه‌ له‌ باره‌یانه‌وه‌ پرسیار له‌ که‌سیان (خاوه‌ن نامه‌کان) مه‌که‌.
  بۆ (کردنی) هیچ شتێك مه‌ڵێ بێگومان من سبه‌ینێ ئه‌و شته‌ ده‌که‌م.
  مه‌گه‌ر (له‌گه‌ڵی دا بڵێیت) ئه‌گه‌ر خوا بیه‌وێ هه‌ر کاتێ (إن شاء الله‌) ت له‌بیر چوو که‌ی بیرهاته‌وه‌ بیڵێ بڵێ ئومێده‌وارم په‌روه‌ردگارم ڕێنموونیم بکات بۆ ڕێگایه‌کی نزیکتر (له‌ ڕاستییه‌وه‌) له‌مه‌.
  ئه‌و کۆمه‌ڵه‌ لاوه‌ مانه‌وه‌ له‌ناو ئه‌شکه‌وته‌که‌یاندا (به‌ خه‌وتوویی) ماوه‌ی سێ سه‌د ساڵ (به‌ساڵی هه‌تاوی) نۆ ساڵی تریشیان زیاد کرد (ئه‌گه‌ر به‌ساڵی مانگی عه‌ره‌بی حیساب بکرێ) ت.
  بڵێ خوا زاناتره‌ به‌ماوه‌ی مانه‌وه‌یان ته‌نها بۆ خوایه‌ زانینی نهێنی ئاسمانه‌کان و زه‌وی ئای (خوا) چ بینایه‌و بیسه‌ره‌ بێجگه‌ له‌و (خوا) هیچ پشتیوانێکیان بۆ نی یه‌ که‌سیش ناکات به‌ هاوبه‌شی خۆی له‌ فه‌رمانی دا.
  بخوێنه‌ره‌وه‌ ئه‌وه‌ی که‌ سرووش کراوه‌ بۆت له‌ قورئانی په‌روه‌ردگارت که‌س نی یه‌ بتوانێ وته‌کانی ئه‌و بگۆڕێ هه‌رگیز په‌نایه‌کت ده‌ست ناکه‌وێ بێجگه‌ له‌ خوا په‌نای پێ به‌ری.
  خۆت ڕاگره‌ له‌گه‌ڵ ئه‌وانه‌ی له‌ په‌روه‌ردگاریان ده‌پاڕێنه‌وه‌ (و ده‌یپه‌رستن) به‌یانیان و ئێواران که‌ مه‌به‌ستیان ڕه‌زامه‌ندی خوایه‌ چاوه‌کانت له‌وان لامه‌ده‌ و وه‌رمه‌گێڕه‌ (بۆ که‌سانی بێ باوه‌ڕی ده‌وڵه‌مه‌ند) که‌ جوانی و ڕازاوه‌یی ژیانی ئه‌م دنیای ده‌وێت و به‌گوێی که‌سێك مه‌که‌ که‌ دڵیمان له‌ یادی خۆمان بێ ئاگا کردووه‌ و شوێنی هه‌واو ئاره‌زووی خۆی که‌وتووه‌ هه‌موو کاره‌کانی خراپ و له‌ سنوور ده‌رچووه‌.
  بڵێ حه‌ق (ئه‌م قورئانه‌) له‌لایه‌ن په‌روه‌ردگارتانه‌وه‌ هاتووه‌ جا هه‌رکه‌سێ ده‌یه‌وێت با باوه‌ڕبێنێ و هه‌رکه‌سیش ده‌یه‌وێت با کافر بێت به‌ڕاستی ئێمه‌ ئاماده‌مان کردووه‌ بۆ سته‌مکاران ئاگرێك که‌ بڵێسه‌که‌ی (وه‌کو ڕه‌شماڵ) ده‌وریان ده‌دات وه‌ ئه‌گه‌ر (له‌ تینوانا) هاواری ئاو بکه‌ن ئاوێکیان بۆ ده‌هێنرێ وه‌ك مسی تواوه‌ (یا وه‌ك چڵك و چه‌په‌ڵی ڕۆن زه‌یت وایه‌) ڕوو دوم و چاوه‌کان ده‌برژێنێ ئای چ خواردنه‌وه‌یه‌کی پیس و خراپه‌ و ئای چ شوێن و جێگایه‌کی خراپه‌.
  به‌ڕاستی ئه‌وانه‌ی که‌ باوه‌ڕیان هێناوه‌ و کرده‌وه‌ی چاکه‌یان کردووه‌ بێگومان ئێمه‌ پاداشتی ئه‌وانه‌ ون ناکه‌ین که‌ کرده‌وه‌ی چاکیان کردووه‌.
  بۆ ئه‌وانه‌ هه‌یه‌ به‌هه‌شتانێکی هه‌میشه‌یی که‌ ڕووباره‌کان به‌ژێریاندا دێن و ده‌چن ده‌ڕازێنرێنه‌وه‌ له‌و (به‌هه‌شتانه‌) دا به‌ بازنی زۆری ئاڵتون وه‌ پۆشاکی سه‌وز ده‌پۆشن له‌ ئاوریشمی ته‌نك و ئه‌ستور پاڵ ده‌ده‌نه‌وه‌ له‌و (به‌هه‌شته‌) دا به‌سه‌ر کورسی ئه‌سکه‌مله‌وه‌ ئای چه‌ند پاداشتێکی چاکه‌ و جێگایه‌کی خۆشه‌.
  ئه‌ی (موحه‌ممه‌د(صلی الله‌ علیه‌ وسلم)) بۆیان بگێڕه‌ره‌وه‌ نموونه‌ی ئه‌و دوو پیاوه‌ دابوومان به‌ یه‌کێکیان (که‌ بێ باوه‌ڕ بوو) دوو باخ له‌ هه‌موو جۆره‌ ترێ یه‌ك به‌ دارخورما ده‌وری هه‌ردوو باخه‌که‌مان دابوو له‌نێوان ئه‌و دوو باخه‌دا کشتوکاڵمان فه‌راهه‌م هێنا بوو.
  هه‌ردوو باخه‌که‌ به‌ری چاکیان گرتبوو هیچیان لێ خه‌سار نه‌بوو بوو و له‌نێوان ئه‌و دوو باخه‌دا کانیاوێکمان هه‌ڵقوڵاندبوو (بۆ ئاودان) یان.
  هه‌روه‌ها (خاوه‌نی ئه‌و دوو باخه‌) ماڵ و سامانی زۆری هه‌بوو (له‌ ئاڵتون و زیوو شتی تر) جا به‌ هاوڕێ (ئیمانداره‌ هه‌ژاره‌) که‌ی وت له‌ کاتێکدا که‌ قسه‌ی له‌گه‌ڵدا ده‌کرد من ماڵ و سامانم له‌ تۆ زۆرتره‌ کوڕو خزمه‌تکاریشم زیاتره‌.
  وه‌ چووه‌ ناو باخه‌که‌یه‌وه‌ له‌ کاتێکدا که‌ سته‌مکار بوو له‌ خۆی وتی باوه‌ڕ ناکه‌م هه‌رگیز ئه‌م باخه‌م له‌ناو بچێ.
  باوه‌ڕیش ناکه‌م ڕۆژی دوایی بێت و ڕوو بدات سوێند به‌خوا ئه‌گه‌ر (پاش مردن) بمگێڕنه‌وه‌ بۆلای په‌روه‌ردگارم بێگومان باشتر له‌م باخه‌م ده‌ست ده‌که‌وێ.
  هاوڕێ (ئیمانداره‌) که‌ی پێی وت له‌ کاتێکدا که‌ گفتوگۆی له‌گه‌ڵدا ده‌کرد ئایا تۆ بێ باوه‌ڕیت به‌و زاته‌ی که‌ تۆی له‌ خاك دروست کردووه‌ پاشان له‌ دڵۆپه‌ ئاوێك پاشان کردوێتی به‌ پیاو.
  به‌ڵام من هه‌ر (ده‌ڵێم) ئه‌و خوا په‌روه‌ردگارمه‌ و هیچ که‌سیش ناکه‌م به‌ هاوبه‌شی په‌روه‌ردگارم.
  وه‌ با کاتێ چوویته‌ ناو باخه‌که‌ته‌وه‌ بتووتایه‌ هه‌رچی خوا بیه‌وێ (هه‌ر ئه‌وه‌ ده‌بێ) هه‌موو توانایه‌کیش هه‌ر به‌ده‌س خوایه‌ ئه‌گه‌ر تۆ من ده‌بینی له‌تۆ که‌متر ماڵ و دارایی و منداڵم هه‌یه‌.
  ئومێدم وایه‌ که‌ په‌روه‌ردگارم چاکتر له‌ باخه‌که‌ی تۆم پێ بدات و به‌ڵاو بروسکه‌یه‌کیش له‌ ئاسمانه‌وه‌ بنێرێت بۆ باخه‌که‌ی تۆ جا (باخه‌که‌ت) ببێت به‌ زه‌ویه‌کی وشکی ساف و خلیسك.
  یان ئاوه‌که‌ی ڕۆبچێ به‌ناخی زه‌ویدا ئیتر هه‌رگیز نه‌توانی بیدۆزیته‌وه‌.
  سامان و به‌روبوومه‌که‌ی له‌ناوبرا (به‌ هه‌وره‌ بروسکه‌ سوتاو نه‌ما) ئینجا کابراش له‌ داخا ده‌سه‌کانی ده‌پرواند و ئه‌م دی و دیوی پێ ئه‌کردن له‌سه‌ر ئه‌وماڵه‌ی که‌ خه‌رجی کرد بوو تیایدا له‌ کاتێکدا (که‌پری) باخه‌که‌ی هه‌موو که‌وتوون به‌سه‌ر یه‌کدا و ده‌یووت کاشکای که‌سم نه‌کردایه‌ به‌ هاوه‌ڵی په‌روه‌ردگارم.
  که‌سانێك نه‌بوو یارمه‌تی بده‌ن و بێن به‌هانایه‌وه‌ بێجگه‌ له‌ خوا خۆیشی سه‌رکه‌وتوو نه‌بوو.
  له‌و شوێنانه‌دا پشتیوانی تایبه‌تی خوای ڕاست و حه‌قه‌ هه‌ر ئه‌ویش چاکترین پاداشت دانه‌وه‌ و سه‌رئه‌نجامی باشیش (به‌ ئیمانداران) ده‌دات.
  ئه‌ی (موحه‌ممه‌د(صلی الله‌ علیه‌ وسلم)) بێنه‌ره‌وه‌ بۆ ئه‌و (بێ باوه‌ڕ) انه‌ نموونه‌ی ژیانی دنیا که‌ وه‌ك بارانێك وایه‌ له‌ ئاسمانه‌وه‌ ده‌یبارینین ئه‌وسا جۆره‌ها ڕواوی زه‌ویی (پێ ده‌ڕوێ و) ده‌ڕۆن به‌ناو یه‌کدا ئینجا ده‌بێته‌ پوش و په‌ڵاش و با پرش و بڵاوی ده‌کاته‌وه‌ وه‌ خوا هه‌میشه‌ به‌توانا و ده‌سه‌ڵات داره‌ به‌سه‌ر هه‌موو شتێکدا.
  ماڵ و کوڕ و کاڵ جوانی و زینه‌تی ژیانی دنیان، کرده‌وه‌ چاکه‌کان که‌ (پاداشتیان) ده‌مێنێته‌وه‌ پاداشتیان چاکتره‌ لای په‌روه‌ردگارت و زیاتر جێگه‌ی ئو‌مێدن.
  وه‌ (یادیان خه‌ره‌وه‌) ڕۆژێ که‌ شاخه‌کان ده‌خه‌ینه‌ ڕێ و ڕووی زه‌وی به‌ ڕوونی و ته‌ختی ده‌بینی و هه‌موو (خه‌ڵکی) کۆ ده‌که‌ینه‌وه‌ و هیچ که‌سیان به‌جێ ناهێڵین.
  و هه‌موو (ئاده‌می) له‌به‌رده‌م په‌روه‌ردگارتدا ڕیز ده‌کرێن سوێند به‌خوا بێگومان هاتنه‌وه‌ بۆ لامان هه‌ر به‌و شێوه‌ی که‌ یه‌که‌م جار دروستمان کردن به‌ڵام ئێوه‌ گومانتان وابوو که‌ ئێمه‌ کاتێك دانانێین بۆ (لێپرسینه‌وه‌) تان.
  نامه‌ی کرده‌وه‌کان دابه‌ش ده‌کرێ (ده‌درێته‌ ده‌ستی ڕاست چاکان و ده‌ستی چه‌پی تاوانباران) ئینجا تاوانباران ده‌بینی زۆر ده‌ترسن له‌و (هه‌موو تاوان و خراپه‌) ی که‌ تێیدایه‌ و ده‌ڵێن ئای هاوار بۆ ئێمه‌ ئه‌م نامه‌ و ده‌فته‌ره‌ چی یه‌ ؟ هیچ کرده‌وه‌یه‌کی بچووك و گه‌وره‌ی به‌جێ نه‌هێشتووه‌ و تۆماری کردووه‌ هه‌ر کرده‌وه‌یه‌کیان کردبێ (تیایدا) ئاماده‌یه‌ و په‌روه‌ردگارت سته‌م له‌ که‌س ناکات.
  بیریان بهێنه‌ره‌وه‌ کاتێك به‌ فریشته‌کانمان وت سوژده‌ به‌رن بۆ ئاده‌م ئه‌وانیش هه‌موو سوژده‌یان برد جگه‌ له‌ ئیبلیس نه‌بێت که‌ له‌ پێڕی په‌رییه‌کان بوو بۆیه‌ له‌ فه‌رمانی په‌روه‌ردگاری ده‌رچوو ده‌ی ئایا ئێوه‌ (ئه‌ی ئاده‌میزاده‌کان) ئه‌وو نه‌وه‌ی ده‌که‌ن دۆست و پشتیوانی خۆتان له‌ جیاتی من له‌ کاتێکدا که‌ ئه‌وان دوژمنی ئێوه‌ن ئای چ گۆڕینه‌وه‌یه‌کی خراپه‌ بۆ سته‌مکاران.
  من ئه‌وان (شه‌یتان و نه‌وه‌ی) م ئاماده‌ی دروست کردنی ئاسمانه‌کان و زه‌وی نه‌کردووه‌ هه‌روه‌ها له‌ (کاتی) دروست کردنی خۆشیاندا (ئاده‌م نه‌کردوون) وه‌ من هه‌رگیز گومڕاکه‌رانم نه‌کردووه‌ به‌ یارمه‌تی ده‌ری خۆم.
  ڕۆژێك ده‌بێت که‌ خوا ده‌فه‌رموێ بانگی ئه‌و بتانه‌ بکه‌ن که‌ لاتان وابوو هاوبه‌شی منن (با یارمه‌تیتان بده‌ن) ئه‌وانیش بانگیان ده‌که‌ن به‌ڵام وه‌ڵامیان ناده‌نه‌وه‌ (و نایه‌ن به‌ هاواریانه‌وه‌) وه‌ ئێمه‌ له‌ نێوانیاندا شیوێکی پڕ ئازارمان داناوه‌.
  وه‌ تاوانباران ئاگری دۆزه‌خ ده‌بینن و هه‌موو ده‌زانن و دڵنیان که‌ ده‌چنه‌ ناوی و تێ ی ده‌که‌ون و ڕێگایه‌کیان ده‌ست ناکه‌وێ بۆ گه‌ڕانه‌وه‌ له‌و (ئاگر) ه‌.
  سوێند به‌خوا به‌ڕاستی ئێمه‌ له‌م قورئانه‌دا هێناومانه‌ته‌وه‌ هه‌موو جۆره‌ نموونه‌یه‌ك بۆ خه‌ڵکی به‌ڵام هه‌میشه‌ ئاده‌می له‌ هه‌موو شتێ زیاتر موجاده‌له‌ ده‌کات.
  هیچ شتێ به‌رگری خه‌ڵکی نه‌کردووه‌ له‌وه‌ی باوه‌ڕ بێنن کاتێك ڕێنوماییان بۆ هات و داوای لێبوردن بکه‌ن له‌ په‌روه‌ردگاریان جگه‌ له‌وه‌ی باوی پێشینانیان به‌سه‌ردا بێت (و له‌ناویان ببات) یا سزا ڕوو به ‌ڕوویان بێته‌وه‌ (به‌ چاوی خۆیان) بیبینن.
  ئێمه‌ پێغه‌مبه‌رانمان ناردووه‌ ته‌نها موژده‌ ده‌رو ترسێنه‌ر بن ئه‌وانه‌ی که‌ بێ باوه‌ڕن به‌ ناهه‌ق و به‌تاڵ موجاده‌له‌ ده‌که‌ن بۆ ئه‌وه‌ی (ئایینی) ڕاستی پێ له‌ناو به‌رن ئایه‌ته‌کانی من (که‌ قورئانه‌) و ئه‌و هه‌ڕه‌شانه‌ی پێی ترسێنراون به‌ گاڵته‌یان ده‌زانن.
  کێ سته‌مکارتره‌ له‌و که‌سه‌ی که‌ ئامۆژگاری کرابێت به‌ ئایه‌ته‌کانی په‌روه‌ردگاری به‌ڵام ئه‌و گوێ ی پێ نه‌داو، و ئه‌و تاوانانه‌ی که‌ کردویه‌تی له‌ بیری خۆی بباته‌وه‌ به‌ڕاستی ئێمه‌ چه‌ند په‌رده‌یه‌کی ئه‌ستورمان داوه‌ به‌سه‌ر دڵیاندا تا تێنه‌گه‌ن (له‌ ئایه‌ته‌کانی ئێمه‌) وه‌ قورسی و که‌ڕیمان خستۆته‌ گوێیانه‌وه‌ (تا ڕاستی نه‌بیستن) جا ئه‌گه‌ر بانگیان بکه‌یت بۆ سه‌ر ڕێگای ڕاست ئه‌وانه‌ هه‌رگیز هیدایه‌ت وه‌رناگرن.
  په‌روه‌ردگارت لێبورده‌ی خاوه‌ن به‌زه‌یی یه‌ ئه‌گه‌ر تۆڵه‌یان لێ بسه‌نێ به‌هۆی ئه‌و (تاوانانه‌وه‌) ی که‌ کردوویانه‌ بێگومان به‌په‌له‌ سزای سه‌ختی بۆ ده‌ناردن به‌ڵام بۆ (سزادانی) ئه‌وان کاتێکی دیاری کراو هه‌یه‌ بێجگه‌ له‌و (خوایه‌) هیچ په‌نایه‌کیان ده‌ست ناکه‌وێ (له‌و سزا) یه‌.
  و ئه‌و هه‌موو وڵات و شارانه‌مان به‌رباد و وێران کرد کاتێ (دانیشتوانیان) سته‌میان کرد و بۆ له‌ناو بردنیشیان کاتێکی دیاری کراومان دانا بوو.
  باسی ئه‌و کاته‌ بکه‌ که‌ مووسا به‌لاوه‌ به‌رده‌سته‌که‌ی خۆی وت من هه‌ر ده‌ڕۆم هه‌تا ده‌گه‌مه‌ شوێنی به‌یه‌ك گه‌یشتنی دوو ده‌ریاکه‌ یان ماوه‌یه‌کی دوور و درێژ ده‌ڕۆم.
  جا کاتێ گه‌یشتنه‌ ئه‌و شوێنه‌ی دوو ده‌ریاکه‌ به‌یه‌ك ده‌گه‌ن ماسی یه‌که‌یان له‌بیر چوو (که‌ وه‌ك توێشوو بۆ سه‌فه‌ره‌که‌یان پێیان بوو) جا (خۆی فڕێ داو) ڕێگه‌ی خۆی گرته‌ به‌ر له‌ناو ده‌ریاکه‌دا (ئاوه‌که‌) له‌ت ده‌بوو وه‌ك خۆی لێ نه‌ده‌هاته‌وه‌.
  جا کاتێ تێپه‌ڕین (له‌و شوێنه‌) (مووسا) فه‌رمووی به‌لاوه‌ به‌رده‌سته‌که‌ی خواردنه‌که‌مان بۆ بێنه‌ سوێند به‌خوا به‌ڕاستی له‌م سه‌فه‌ره‌ماندا دووچاری ماندوویی و زه‌حمه‌ت بووین.
  لاوه‌که‌ وتی له‌بیرته‌ کاتێ چووینه‌ په‌نا به‌رده‌ گه‌وره‌که‌ (بۆ پشوودان) جا به‌ڕاستی من (له‌وێ) ماسیه‌که‌م له‌بیر چوو هیچ شتێ ئه‌و (ماسیه‌که‌) ی له‌بیر نه‌بردمه‌وه‌ که‌ باسی بکه‌م بۆت بێجگه‌ له‌ شه‌یتان (ماسیه‌که‌ زیندوو بویه‌وه‌و) به‌ شێوه‌یه‌کی سه‌یر ڕێگای خۆی له‌ ده‌ریاکه‌ گرته‌به‌ر.
  مووسا وتی ئێمه‌ش ئه‌وه‌مان ده‌ویست ئینجا به‌شوێنی خۆیاندا گه‌ڕانه‌وه‌ به‌ سه‌رنج دان.
  جا  به‌نده‌یه‌ك له‌ به‌نده‌کانی ئێمه‌یان دی که‌ له‌لایه‌ن خۆمانه‌وه‌ ڕه‌حمه‌تمان پێدابوو شاره‌زاشمان کردبوو له‌ زانیاری تایبه‌تی خۆمان.
  مووسا به‌و (به‌نده‌ صاڵحه‌) ی وت ئایا (هاوڕێ یه‌تیت بکه‌م و) شوێنت بکه‌وم بۆ ئه‌وه‌ی فێرم بکه‌یت له‌و زانیارییه‌ ڕاسته‌ی فێری بوویت.
  وتی (به‌ مووسا) به‌ڕاستی تۆ هه‌رگیز ناتوانی له‌گه‌ڵ مندا خۆت بگری.
  تۆ چۆن خۆت ده‌گری له‌سه‌ر شتێ که‌ له‌ ڕازو نهێنی ئه‌و ئاگادار نیت.
  مووسا وتی ئه‌گه‌ر خوا بیه‌وێ به‌ خۆڕاگر ده‌مبینی و سه‌رپێچی له‌ هیچ فه‌رمانێکت ناکه‌م.
  وتی (به‌ مووسا) جا ئه‌گه‌ر شوێنم که‌وتی ئه‌وه‌ پرسیاری هیچ شتێکم لێ مه‌که‌ هه‌تا خۆم ده‌رباره‌ی قسه‌ت بۆ ده‌که‌م ‌ (له‌ نهێنی یه‌که‌ی ئاگادارت) ده‌که‌م.
  ئینجا پێکه‌وه‌ ڕۆشتن هه‌تا سواری که‌شتی یه‌ك بوون (به‌نده‌ چاکه‌که‌) که‌شتی یه‌که‌ی کون کرد(مووسا) وتی که‌شتی یه‌که‌ت کون تێکرد بۆ ئه‌وه‌ی سه‌رنشینه‌کانی (له‌ ده‌ریادا) نوقم بکه‌یت سوێند به‌خوا به‌ڕاستی کارێکی زۆر خراپ و ناشایسته‌ت کرد.
  به‌نده‌ چاکه‌که‌ وتی ئایا من نه‌م وت تۆ هه‌رگیز ناتوانی خۆت بگری له‌گه‌ڵ مندا.
  مووسا وتی لێم ببوره‌ له‌به‌ر ئه‌وه‌ی (ئه‌و مه‌رجه‌ی دامان نابوو) له‌بیرم چوو ئه‌م زانیاری فێربوونه‌م له‌سه‌ر قورس مه‌که‌.
  ئینجا پێکه‌وه‌ ڕۆیشتن هه‌تا گه‌شتن به‌ تازه‌ لاوێك یه‌کسه‌ر ئه‌و (تازه‌ لاوه‌ی) کوشت (مووسا) وتی که‌سێکی پاکی بێ گوناهت هه‌روا کوشت بێ ئه‌وه‌ی که‌سێکی کوشتبێ سوێند به‌خوا به‌ڕاستی کارێکی زۆر خراپ و ناڕه‌وات کرد.
  به‌نده‌ صاڵحه‌که‌ وتی (به‌ مووسا) پێم نه‌ووتیت بێگومان تۆ هه‌رگیز ناتوانی خۆت بگری له‌گه‌ڵ مندا.
  مووسا وتی ئه‌گه‌ر دوا ئه‌م جاره‌ پرسیاری هه‌رشتێکم لێ کردی (ڕه‌خنه‌م لێ گرتیت) ئیتر هاوڕێیه‌تیم مه‌که‌ چونکه‌ به‌ڕاستی له‌لایه‌ن منه‌وه‌ بیانووت هه‌یه‌ (له‌وه‌ی وازم لێ بێنی) ت.
  ئینجا پێکه‌وه‌ ڕۆیشتن هه‌تا گه‌شتنه‌ لای خه‌ڵکی شارێ (له‌و کاتا برسیان بوو) داوای خۆراکیان کرد له‌ خه‌ڵکی شاره‌که‌ ئه‌وانیش (خه‌ڵکی شاره‌که‌) میوان داریان لێ نه‌کردن ئینجا بینیان دیوارێك له‌و (شاره‌) دا نزیك بوو بکه‌وێت (به‌نده‌ چاکه‌که‌) دیواره‌که‌ی چاك کرده‌وه‌ (ڕاستی کرده‌وه‌) (مووسا) وتی ئه‌گه‌ر بتویستایه‌ کرێیه‌کت له‌سه‌ری وه‌رده‌گرت.
  وتی ئا لێره‌دا کاتی جیا بوونه‌وه‌ی من و تۆیه‌ ئاگادارت ده‌که‌م له‌ حیکمه‌تی ئه‌و شتانه‌ی که‌ تۆ نه‌ت توانی خۆت بگری له‌سه‌ر (ڕوودان) یان.
  هۆی (کوون کردنی) که‌شتییه‌که‌ (ئه‌وه‌ بوو) (ئه‌و که‌شتی یه‌) هی چه‌ند که‌سێکی هه‌ژار بوو ئیشیان ده‌کرد (به‌و که‌شتی یه‌) له‌و ده‌ریایه‌دا بۆیه‌ ویستم (به‌ کون کردنی) عه‌یب داری بکه‌م(تا پاشا داگیری نه‌کات) چونکه‌ له‌ پێشیانه‌وه‌ پاشایه‌ك هه‌بوو هه‌موو که‌شتی یه‌کی (چاکی) داگیر ده‌کرد.
  وه‌ تازه‌ لاوه‌که‌ش (که‌ کوشتم) ئه‌وه‌ باوك و دایکی ئیماندار بوون جا ئێمه‌ش ترساین (خۆشه‌ویستی ئه‌و لاوه‌) پاڵیان پێوه‌ بنێت بۆ سه‌رکه‌شی و بێ باوه‌ڕی.
  جا (به‌و کاره‌) ویستمان په‌روه‌ردگاریان(له‌بری ئه‌وا) بۆیان بگۆڕێت (به‌منداڵێکی) چاکتر له‌و پاکتر له‌ گوناه به‌سۆزو به‌زه‌یی تر بێ بۆیان.
  وه‌ هۆی (چاك کردنه‌وه‌ی) دیواره‌که‌ش چونکه‌ هی دوو منداڵی هه‌تیو بوو له‌ شاره‌که‌دا له‌ژێریدا گه‌نجینه‌یه‌ك هه‌بوو که‌ هی ئه‌و دوو منداڵه‌ بوو وه‌ باوکی ئه‌و دوو منداڵه‌ چاك و خواناس بوو له‌به‌رئه‌وه‌ په‌روه‌ردگارت ویستی هه‌ردووکیان گه‌وره‌و به‌هێزببن گه‌نجینه‌که‌یان ده‌ربێنن ئه‌مه‌ ڕه‌حمه‌تێك بوو له‌لایه‌ن په‌روه‌ردگارته‌وه‌ (له‌به‌ر باوکیان) ئه‌و (شتان) ه‌ی کردم له‌ خۆمه‌وه‌ نه‌بوو ئه‌وه‌ نهێنی و هۆی ئه‌و کرده‌وانه‌ی بوو که‌ تۆ توانای خۆگرتنت نه‌بوو له‌سه‌ر (کردن) یان.
  هه‌روه‌ها پرسیارت لێ ده‌که‌ن ده‌رباره‌ی (ذو القرنین) (له‌ وه‌ڵامیانا) بڵێ له‌ باره‌یه‌وه‌ هه‌ندێك باس ده‌که‌م بۆتان.
  به‌ڕاستی ئێمه‌ هێزو ده‌سه‌ڵاتمان پێ دا له‌ زه‌وی دا وه‌ هۆکاری هه‌موو شتێکمان پێ دابوو (که‌ پاشایه‌تی پێویستی) بوو.
  ئه‌ویش که‌ڵکی له‌ هۆکاره‌کان وه‌رده‌گرت واته‌ بۆ گه‌شتن به‌ مه‌به‌ست.
  خۆی و له‌شکره‌که‌ ڕۆشت تا ئه‌وکاته‌ی گه‌یشته‌ شوێنی ئاوا بوونی خۆر (له‌و شوێنه‌دا) وا دیار بوو خۆرئاوا ده‌بێ له‌ کانیاوێکدا که‌ قوڕه‌ ڕه‌شه‌ی به‌ ده‌وردایه‌ جا له‌و جێگادا ڕێی که‌وت له‌گه‌لێکی(بێ باوه‌ڕ) پێمان وت ئه‌ی (ذو القرنین) یا سزایان بده‌ (به‌ کوشتن گه‌ر باوه‌ڕیان نه‌هێنا) یا چاکه‌یان له‌گه‌ڵدا بکه‌(گه‌ر باوه‌ڕیان) هێنا.
  ذو القرنین وتی ئه‌وه‌ی سته‌م بکات (باوه‌ڕ نه‌هێنێ) ئه‌وه‌ بێگومان ئێمه‌ سزای ئه‌ده‌ین(به‌ کوشتن) پاشان ده‌گه‌ڕێنرێته‌وه‌ بۆلای په‌روه‌ردگاری ئه‌ویش سزای ده‌دات به‌ سزایه‌کی سه‌خت که‌ وێنه‌ی نه‌بینراوه‌.
  به‌ڵام ئه‌وه‌ی باوه‌ڕ بێنێ و کرده‌وه‌ی چاکیش بکات ئه‌وه‌ پاداشتی هه‌ره‌ چاك (له‌ دواڕۆژدا) بۆ ئه‌وه‌ و کارو فه‌رمانی خۆمانی بۆ سووك و ئاسان ده‌که‌ین.
  پاشان ڕێگاو هۆی گه‌یشتنی به‌و مه‌به‌سته‌ی دایه‌به‌ر.
  هه‌تا کاتێ گه‌یشته‌ شوێنی هه‌ڵاتنی خۆر بینی خۆر هه‌ڵدێت له‌سه‌ر گه‌ل و نه‌ته‌وه‌یه‌ك که‌ هیچ په‌رده‌و په‌نایه‌کمان بۆ دانه‌ نابوون له‌ خۆر بیانشارێته‌وه‌.
  هه‌ر به‌و شێوه‌ بوو (به ‌سه‌رهاتی ذو القرنین) بێگومان ئێمه‌ به‌وه‌ی هه‌یبوو (له‌بیریدا بوو) ئاگادار بووین.
  پاشان شوێنی هۆی گه‌یشتن به‌و مه‌به‌سته‌ که‌وت و ڕۆیشت.
  هه‌تا گه‌یشته‌ نێوانی دوو به‌ربه‌ست (نێوان دوو چیا) له‌ نزیك ئه‌و دوو به‌ربه‌سته‌دا گه‌لێکی دی له‌ هیچ وته‌یه‌ك تێ نه‌ده‌گه‌یشتن(به‌ زمانی خۆیان نه‌بێ) ت.
  وتیان ئه‌ی (ذو القرنین) به‌ڕاستی (یأجوج و مأجوج) له‌م خاکه‌دا خراپه‌کارن ئاخۆ خه‌رجێکت پێ بده‌ین بۆ ئه‌وه‌ی به‌ربه‌ستێ له‌نێوان ئێمه‌و ئه‌واندا دروست بکه‌یت.
  وتی ئه‌و سامان و ده‌سه‌ڵاته‌ی په‌روه‌ردگارم پێی داوم چاکتره‌ (له‌وه‌ی ئێوه‌ باسی ده‌که‌ن) جا ئێوه‌ به‌هێز و بازوو یارمه‌تیم بده‌ن له‌نێوان ئێوه‌و ئه‌واندا به‌ربه‌ستێك دروست ئه‌که‌م.
  پارچه‌ ئاسنم بۆ بێنن (له‌سه‌ر یه‌ك داینێن) هه‌تا نێوانی هه‌ردوو کێوه‌که‌ی پڕ کردو ڕێکی یه‌ك بوون وتی: (به‌ موشه‌ده‌مه‌) فوو بکه‌ن (له‌و ئاگره‌ی له‌ ژێریدا کرابۆوه‌) هه‌تا کاتێ ئه‌و (پارچه‌ ئاسنانه‌) ی کرد به‌ ئاگر (ذو القرنین) وتی مسی تواوه‌م بۆ بێنن بیکه‌م به‌سه‌ریدا.
  ئینجا (یأجوج و مأجوج) نه‌یان ده‌توانی سه‌رکه‌ون به‌سه‌ریدا (به‌هۆی) به‌رزی و ساف و لوسی یه‌وه‌، وه‌ نه‌یان ده‌توانی کونی تێبکه‌ن (له‌به‌ر ڕه‌قی و ئه‌ستوور) ی.
  ذو القرنین وتی ئه‌م (دروست کردنه‌) ڕه‌حمه‌تێکه‌ له‌لایه‌ن په‌روه‌ردگارمه‌وه‌ جا هه‌رکات به‌ڵێنی په‌روه‌ردگارم هات (به‌ ده‌رچوونی یأجوج و مأجوج) ده‌یکاته‌ زه‌ویه‌کی ته‌خت وه‌ بێگومان به‌ڵێنی په‌روه‌ردگارم هه‌ق و ڕاسته‌.
  واز (له‌ خه‌ڵکی) دێنین له‌و ڕۆژه‌دا دێن و ده‌چن به‌ناو یه‌کتردا (وه‌کو شه‌پۆلی ده‌ریا) و فوو ده‌کرێ به‌شه‌یپوردا ئه‌وسا هه‌موویان کۆ ده‌که‌ینه‌وه‌ سه‌راپا (که‌سیان لێ جێ نامێنێ) ت.
  وه‌ له‌و ڕۆژه‌دا دۆزه‌خ نیشانی کافران ده‌ده‌ین به‌نیشان دانێکی ته‌واو.
  ئه‌وانه‌ی که‌ (له‌م دنیایه‌دا) چاویان په‌رده‌ی به‌سه‌ردا هاتبوو له‌یادی من وه‌ ئه‌وانه‌ نه‌یان ده‌توانی (قورئان) ببیستن.
  ئایا ئه‌وانه‌ی بێ باوه‌ڕن وا گومان ده‌به‌ن (سوودی هه‌بێ بۆیان) که‌ به‌نده‌کانم (وه‌ك فریشته‌ و عیسا) بکه‌ن به‌یار و یاوه‌ر و په‌رستراو جگه‌ له‌ من به‌ڕاستی ئێمه‌ دۆزه‌خمان ئاماده‌ کردووه‌ به‌ جێگاو شوێن (میوانداری) بۆ بێ باوه‌ڕان.
  بڵێ ئایا هه‌واڵتان بده‌ینێ به‌ خه‌ساره‌تمه‌ندترین (که‌س) له‌کارو کرده‌وه‌کانیاندا (ئه‌وانه‌) ئه‌و که‌سانه‌ن که‌ کرده‌وه‌و کۆششیان به‌فیڕۆ چوو.
  له‌ژیانی دنیادا واشیان واگومان ده‌برد به‌ڕاستی ئه‌وان کارێکی زۆر چاك ده‌که‌ن.
  ئه‌وانه‌ که‌سانێکن بێ باوه‌ڕ بوون به‌ نیشانه‌کانی په‌روه‌ردگاریان و گه‌یشتن به‌ خزمه‌تی (له‌ دوا ڕۆژدا) له‌به‌ر ئه‌وه‌ کرده‌وه‌کانیان پوچه‌ڵ و بێ نرخ بووه‌وه‌ که‌واته‌ له‌ ڕۆژی دوایی دا هیچ نرخ و ڕێزێکیان بۆ دانانێین.
  ئه‌وه‌ تۆڵه‌و سزایان دۆزه‌خه‌ له‌به‌ر ئه‌وه‌ بێ باوه‌ڕ بوون و گاڵته‌یان ده‌کرد به‌ نیشانه‌کان و پێغه‌مبه‌رانی ئێمه‌.
  به‌ڕاستی ئه‌وانه‌ که‌ ئیمان و باوه‌ڕیان هێناوه‌ وه‌ کرده‌وه‌ی چاکیان کردووه‌ به‌هه‌شته‌کانی فیرده‌وس جێگای (میوانداری) ئه‌وانه‌.
  به‌ به‌رده‌وامی تێیدا ده‌مێننه‌وه‌ داوای گواستنه‌وه‌ ناکه‌ن له‌و (به‌هه‌شته‌) دا.
  ئه‌ی (موحه‌ممه‌د(صلی الله‌ علیه‌ وسلم)) بڵێ ئه‌گه‌ر (ئاوی) ده‌ریاکان ببوایه ‌به‌ مره‌که‌ب بۆ (نوسینی) زانیاری په‌روه‌ردگارم بێگومان (ئاوی) ده‌ریاکان ته‌واو ده‌بوون پێش ئه‌وه‌ی زانیاری و عیلمی په‌روه‌ردگارم ته‌واو ببێت ئه‌گه‌ر چه‌ند ئه‌وه‌نده‌ی ده‌ریاکانیش بێنین (بیکه‌ین به‌ مره‌که‌ب عیلمی خوا ته‌واو نابێت) بڵێ(به‌و بێ باوه‌ڕانه‌) بێگومان منیش ته‌نها ئاده‌میزادێکم وه‌ك ئێوه‌.
  به‌ڵام سرووشم بۆ دێت به‌ڕاستی په‌روه‌ردگاری ئێوه‌ په‌روه‌ردگارێکی تاك و ته‌نیایه‌ جا هه‌ر که‌س به‌ته‌مایه‌ به‌خزمه‌ت په‌روه‌ردگاری بگات (له‌ قیامه‌تدا) ئه‌وه‌ با کرده‌وه‌ی چاك بکات وه‌ك له‌ په‌رستنی په‌روه‌ردگاری دا که‌س نه‌کات به‌هاوبه‌شی.
  به‌ (کاف، هاء، یا، عه‌ین، صاد) ده‌خوێنرێته‌وه‌.
  ئه‌مه‌ی (ده‌خوێنرێته‌وه‌ به‌سه‌رتدا) باسی به‌زه‌یی په‌روه‌ردگارته‌ به‌ به‌نده‌ی خۆی که‌ زه‌که‌ریایه‌.
  له‌ کاتێکدا پاڕایه‌وه‌ له‌ په‌روه‌ردگاری به‌ پاڕانه‌وه‌یه‌کی نهێنی و په‌نامه‌کی.
  وتی ئه‌ی په‌روه‌ردگارم به‌ڕاستی من ئێسکم لاواز بووه‌ له‌به‌ر پیری مووی سه‌رم بریقه‌ ده‌داته‌وه‌ په‌روه‌ردگارم هه‌رگیز له‌ پاڕانه‌وه‌م لێت بێ هیوا نه‌بووم.
  به‌ڕاستی من ده‌ترسم که‌س و کاره‌که‌م (له‌ئاینی خوا لاده‌ن) له‌پاش (مردنی) خۆم(چونکه‌ که‌سێکیان تێدا نیه‌ جێگری من بێت) و خێزانه‌که‌شم نه‌زۆکه‌ (منداڵی نابێت) ساتۆ له‌لایه‌ن خۆته‌وه‌ مناڵێکی چاکم پێ ببه‌خشه‌.
  میراتگری (پێغه‌مبه‌رێتی) من و بنه‌ماڵه‌ی یه‌عقوب بێ ئه‌ی په‌روه‌ردگارم واشی لێ بکه‌ که‌ خۆت لێی ڕازی بیت.
  خوای گه‌وره‌ فه‌رمووی ئه‌ی زه‌که‌ریا به‌ڕاستی موژده‌ت ده‌ده‌ینێ به‌ منداڵێ که‌ ناوی یه‌حیایه‌ پێشتر که‌سمان به‌و ناوه‌ ناو نه‌ناوه‌.
  وتی ئه‌ی په‌روه‌ردگارم چۆن مناڵم ده‌بێ له‌ کاتێکدا خێزانم نه‌زۆکه‌ بێگومان خۆشم له‌ پیریدا گه‌یشتوومه‌ته‌ ئه‌و په‌ڕی پیری.
  وتی (بڕیار) به‌و جۆره‌یه‌ په‌روه‌ردگاریشت فه‌رموویه‌تی ئه‌و (دروست کردنه‌) به‌لای منه‌وه‌ زۆر ئاسانه‌ بێگومان پێشتریش تۆم دروست کردووه‌ که‌شتێك نه‌بوویت (پێش ئه‌و دروست) کردنه‌.
  زه‌که‌ریا وتی ئه‌ی په‌روه‌ردگارم نیشانه‌یه‌کم بۆ دابنێ (کاتێ ئه‌و مژده‌ هاته‌ دی) (خوای گه‌وره‌) فه‌رمووی نیشانه‌ی تۆ ئه‌وه‌یه‌ (کاتێ ئه‌و کوڕه‌ په‌یدا بووه‌) ناتوانیت گفتوگۆ له‌گه‌ڵ خه‌ڵکدا بکه‌یت سێ شه‌و له‌سه‌ر یه‌ك (به‌ ڕۆژه‌کانی یه‌وه‌ هه‌ر چه‌نده‌) ساغیت و لاڵ نیت.
  پاشان زه‌که‌ریا له‌ په‌رستگاکه‌ی هاته‌ ده‌ر بۆ ناو گه‌له‌که‌ی جا به‌ ئیشاره‌ت پێی وتن که‌ به‌یانیان و ئێواران ته‌سبیحاتی خوا بکه‌ن.
  خوا (ده‌فه‌رموێت به‌ یه‌حیا پاش گه‌وره‌ بوونی ) ئه‌ی یه‌حیا ته‌ورات به‌ تووندو گرنگ بگره‌ تێگه‌یشتنی ته‌ورات (یا حیکمه‌ت و ژیری) مان پێبه‌خشی له‌ته‌مه‌نی مناڵیدا.
  له‌گه‌ڵ دڵسۆزی و پاك و خاوێنی له‌لایه‌ن خۆمانه‌وه‌، وه‌ ئه‌و (یه‌حیا) له‌ خوا ترس و پارێزکار بوو.
  هه‌ڵسو که‌وتی له‌گه‌ڵ دایك و باوکی دا جوان بوو خۆ به‌زل زان و سه‌رپێچی که‌ر نه‌بوو له‌ فه‌رمانی خوا.
  سه‌لامی خوای له‌سه‌ر بێت له‌و ڕۆژه‌ی له‌ دایك بوو وه‌ له‌و ڕۆژه‌ی که‌ وه‌فات ده‌کات وه‌ له‌و ڕۆژه‌ی که‌ زیندوو ده‌کرێته‌وه‌.
  ئه‌ی (موحه‌ممه‌د(صلی الله‌ علیه‌ وسلم)) باسی به‌سه‌رهاتی مه‌ریه‌م بکه‌ له‌ قورئاندا ئه‌و کاته‌ی که‌ که‌نارگیری کرد له‌ که‌س و کاری له‌ شوێنێکی ڕۆژهه‌ڵاتی (مزگه‌وتی قودس دا خوا په‌رستی) ده‌کرد.
  ئینجا په‌رده‌یه‌کی دانا له‌ نێوان خۆی و ئه‌وان (که‌س و کاری) دا ئێمه‌یش جوبره‌ئیلمان نارد بۆلای وه‌کو به‌شرێکی ته‌واو خۆی پیشانی (مه‌ریه‌م) دا.
  مه‌ریه‌م وتی من په‌نا ده‌گرم به‌خوای میهره‌بان له‌ تۆ ئه‌گه‌ر تۆ له‌ خوا ترسیت (وازم لێ بێنه‌ و زیانم پێ) مه‌گه‌یه‌نه‌.
  جوبره‌ئیل وتی (ترست نه‌بێ) من نێردراوی په‌روه‌ردگارتم بۆ ئه‌وه‌ی منداڵێکی پاك و خاوێنت پێ ببه‌خشم.
  مه‌ریه‌م وتی من چۆن منداڵم ده‌بێت !! که ‌هیچ به‌شه‌رێك ڕه‌فاقه‌تی نه‌کردووم (به‌ حه‌ڵاڵی) وه‌ داوێن پیسیش نه‌بووم.
  فریشته‌که‌ وتی کاره‌که‌ به‌و جۆره‌یه‌ (که‌ پێم وتی) په‌روه‌ردگارت فه‌رموویه‌تی ئه‌و کاره‌ لای من زۆر ئاسانه‌و بۆ ئه‌وه‌ی بیکه‌ین به‌ موعجیزه‌و نیشانه‌یه‌ك بۆ خه‌ڵکی و ڕه‌حمه‌تێکی تایبه‌تیش له‌لایه‌ن ئێمه‌وه‌ ئه‌وه‌ کارێکی بڕیار دراوه‌ (له‌لایه‌ن خوا) وه‌.
  جا (مه‌ریه‌م) سکی پڕ بوو به‌و (کۆرپه‌له‌وه‌) ئینجا به‌ (سکه‌که‌) وه‌ دوور که‌وته‌وه‌ بۆ شوێنێکی دوور (له‌ که‌س و کار) ی.
  ئه‌وسا ئێش و به‌ره‌ژانی منداڵ بوون ناچاری کردو بردی بۆلای قه‌دی دار خورمایه‌ك (تا له‌ کاتی منداڵ بوونه‌که‌یدا خۆی پێوه‌ بگرێت و پاڵی پێوه‌ بدات) (مه‌ریه‌م) وتی ئای خۆزگه‌ پێش ئه‌م (ڕووداوه‌) بمردمایه‌ و من شتێکی له‌بیرچووه‌ی باس نه‌کراو بوومایه‌.
  ئینجا (جوبره‌ئیل یا عیسا) بانگی مه‌ریه‌می کرد له‌ ژێری (دار خورماکه‌) وه‌ (ووتی) خه‌فه‌ت مه‌خۆ و غه‌مبار مه‌به‌ بێگومان په‌روه‌ردگارت له‌ خوارته‌وه‌ جۆگه‌یه‌ك ئاوی بۆ فه‌راهه‌م هێناوی.
  قه‌دی ئه‌و دار خورمایه‌ش بۆلای خۆت ڕاوه‌شێنه‌ خورمای تازه‌ پێ گه‌ییووت به‌سه‌ردا ده‌بارێ.
  ئینجا (له‌و خورما) بخۆ و (له‌و ئاوه‌ش) بخۆره‌وه‌ چاوو دڵ ڕۆشن به‌ جا ئه‌گه‌ر هه‌ر که‌سێکت بینی (پرسیاری ئه‌م منداڵه‌ی لێ کردی) به‌ (ئیشاره‌ت) پێی بڵێ به‌ڕاستی من قسه‌ نه‌کردنم له‌سه‌ر خۆم نه‌زر کردووه‌ بۆ (خوای) میهره‌بان له‌به‌رئه‌وه‌ ئه‌مڕۆ قسه‌ له‌گه‌ڵ هیچ که‌سێکدا ناکه‌م.
  جا به‌و (منداڵه‌وه‌) هاته‌وه‌ بۆلای که‌س و کاره‌که‌ی ئه‌و (منداڵه‌ی) گرتبوو به‌ باوه‌شیه‌وه‌ (خزمه‌کانی) وتیان ئه‌ی مه‌ریه‌م به‌ڕاستی شتێکی زۆر خراپ و ئابڕو به‌رت کردووه‌.
  ئه‌ی ئه‌وه‌ی وه‌ك خوشکی هاروون وایت (له‌ ته‌قوا و خواناسیدا) نه‌ باوکت پیاوێکی خراپ و داوێن پیس بووه‌ نه‌ دایکت داوێن پیس و زیناکار بووه‌.
  جا (مه‌ریه‌م) ئیشاره‌یه‌تی بۆ ئه‌و (منداڵه‌) کرد (خزمه‌کانی) وتیان چۆن قسه‌ بکه‌ین له‌گه‌ڵ مناڵێکدا که‌ له‌ بێشکه‌دایه‌.
  منداڵه‌که‌ هاته‌ قسه‌و وتی به‌ڕاستی من به‌نده‌ی خوام په‌ڕاوی ئینجیلم پێ ده‌دات و ده‌مکات به‌ پێغه‌مبه‌ر.
  وه‌ پیرۆزو فه‌ڕداری کردووم له‌ هه‌ر جێگایه‌کدا بم و فه‌رمانی پێداوم به‌ نوێژ کردن و به‌ زه‌کات دان هه‌تا له‌ ژیاندام و زیندووم.
  و (کردوومی) به‌ ڕۆڵه‌یه‌کی چاکه‌کارو گوێڕایه‌ڵ بۆ دایکم نه‌شی کردووم به‌ مل هوڕێکی به‌د ڕه‌فتار.
  سڵاوی خوام له‌سه‌ر بێت ئه‌و ڕۆژه‌ی که‌ له‌ دایك بووم وه‌ ئه‌و ڕۆژه‌ی که‌ ده‌مرم وه‌ ئه‌و ڕۆژه‌ی که‌ زیندوو ده‌کرێمه‌وه‌.
  ئه‌وه‌ (که‌ باس کرا) عیسای کوڕی مه‌ریه‌مه‌ که‌ وته‌یه‌کی ڕاسته‌ (ده‌رباره‌ی عیسا) که‌ ئه‌وان (گاوور و جووله‌که‌کان) تێیدا دوو دڵن.
  ناگونجێ و شایه‌ن نی یه‌ بۆ خوا منداڵی هه‌بێت پاك و بێگه‌ردی بۆ خوا هه‌رکاتێ بیه‌وێ کارێك ببێ ئه‌وه‌ بێگومان ته‌نها پێی ده‌ڵێ ببه‌ یه‌کسه‌ر ده‌بێت.
  بێگومان خوا په‌روه‌ردگاری من و ئێوه‌شه‌ که‌واته‌ هه‌ر ئه‌و بپه‌رستن ئه‌مه‌یه‌ ڕێگاو ڕێبازی ڕاست و دروست.
  به‌ڵام ده‌سته‌و تاقمه‌کانی (گاوور و جووله‌که‌) له‌ نێو خۆیاندا ڕایان جیاواز بوو (له‌ باره‌ی عیساوه‌) جا سزاو له‌ناو چوون بۆ ئه‌وانه‌ی که‌ بێ باوه‌ڕ بوون له‌ بینینی ڕۆژه‌ زۆر گه‌وره‌که‌ (که‌ ڕۆژی دوایی) یه‌.
  ئای که‌ چه‌نده‌ بیسه‌رو بینه‌رن ڕۆژێ دێنه‌وه‌ بۆ لامان (له‌ قیامه‌تدا) به‌ڵام سته‌مکاران ئه‌مڕۆ (له‌ دنیادا) له‌ گومڕاییه‌کی ئاشکرادان.
  ئه‌ی (موحه‌ممه‌د(صلی الله‌ علیه‌ وسلم)) ئه‌و (سته‌مکارانه‌) له‌ ڕۆژی داخ و خه‌فه‌ت بترسێنه‌ کاتێ کارو باری (خه‌ڵکی) کۆتایی پێ ده‌هێنرێ له‌ کاتێکدا ئه‌وانه‌ غافڵن و باوه‌ڕیش ناهێنن (به‌ ڕۆژی دوای) ی.
  به‌ڕاستی هه‌ر ئێمه‌ ده‌بینه‌ میراتگری زه‌وی و ئه‌وه‌ی له‌سه‌ریه‌تی وه‌ هه‌ر بۆ لای ئێمه‌ ده‌گه‌ڕێنه‌وه‌.
  وه‌ (ئه‌ی محه‌ممه‌د(صلی الله‌ علیه‌ وسلم)) له‌ قورئاندا باسی ئیبراهیم بکه‌ به‌ڕاستی ئه‌و (ئیبراهیم) زۆر ڕاستگۆ و پێغه‌مبه‌ر بوو.
  کاتێ به‌ باوکی وت ئه‌ی باوکی خۆشه‌ویستم بۆ ده‌په‌رستی شتێ که‌ نابیستێ و نابینێ وه‌ هیچ سوودێکت پێ ناگه‌یه‌نێ.
  ئه‌ی باوکی خۆشه‌ویستم به‌ڕاستی دڵنیابه‌ زانست و زانیارێکم بۆ هاتووه‌ که‌ بۆ تۆ نه‌هاتووه‌ (و پێت نه‌دراوه‌) که‌واته‌ شوێنم که‌وه‌ و گوێڕایه‌ڵیم بکه‌ ڕێنموونیت ده‌که‌م بۆ ڕێبازی ڕاست.
  ئه‌ی باوکی خۆشه‌ویستم شه‌یتان مه‌په‌رسته‌ به‌ڕاستی شه‌یتان هه‌میشه‌ سه‌رپێچی که‌رو  یاخی بوو له‌ خوای به‌ به‌زه‌یی.
  ئه‌ی باوکی خۆشه‌ویستم به‌ڕاستی ده‌ترسم (گه‌ر به‌ کافری بمری) تووشی سزایه‌ك ببی له‌لایه‌ن خوای به‌ به‌زه‌یی یه‌وه‌ ئیتر ببیته‌ هاوڕێ و هاوده‌می شه‌یتان (له‌ دۆزه‌خ) دا.
  باوکی وتی تۆ واز له‌ په‌رستراوه‌کانی من دێنی (و نایانپه‌رستی) ؟! ئه‌ی ئیبراهیم سوێند بێ ئه‌گه‌ر واز نه‌هێنی (له‌ قسه‌ وتن به‌ په‌رستراوه‌کانم) دڵنیابه‌ به‌رد بارانت ده‌که‌م بڕۆ ماوه‌یه‌کی زۆر دوور که‌وه‌ره‌وه‌ لێم.
  فه‌رمووی سه‌لامت لێ بێت له‌مه‌ودوا داوای لێبوردنت بۆ ده‌که‌م له‌ په‌روه‌ردگارم (چونکه‌) به‌ڕاستی ئه‌و(په‌روه‌ردگار) له‌گه‌ڵمدا میهره‌بانه ‌(و دوعام گیرا ده‌کا) ت.
  وه‌ دووره‌ په‌رێز ده‌بم له‌ ئێوه‌و ئه‌و شتانه‌ش ده‌یپه‌رستن جگه‌ له‌ خوا ته‌نها په‌روه‌ردگارم ده‌په‌رستم ئومێده‌وارم له‌ په‌رستن و نزای په‌روه‌ردگارم دا بێ هیوا و نائومێد نه‌بم وه‌کو ئیوه‌.
  جا کاتێ (ئیبراهیم) دوورکه‌وته‌وه‌ لێیان (له‌ گه‌له‌ بت په‌رسته‌که‌ی) و له‌و شتانه‌ش ئه‌وان ده‌یان په‌رست جگه‌ له‌ خوای گه‌وره‌ ئێمه‌ ئیسحاق و (له‌ ئیسحاقیش) یه‌عقوبمان پێ به‌خشی و هه‌ریه‌ك له‌وانیشمان کرد به‌ پێغه‌مبه‌ر.
  له‌ ڕه‌حمه‌تی خۆمان ئه‌وانمان به‌هره‌مه‌ند کرد باسی چاکه‌ی ئه‌وانمان خسته‌ سه‌ر زوبانی (ئاده‌میزاد) ه‌کان.
  له‌ قورئاندا باسی مووسا بکه‌ به‌ڕاستی ئه‌و (که‌سێکی) هه‌ڵبژارده‌ بوو (بێگه‌رد بوو له‌ ناته‌واوی) و نێرراو و پێغه‌مبه‌ر بوو (بۆ خه‌ڵك) ی.
  وه‌ ئێمه‌ ئه‌ومان بانگ کرد له‌لای ڕاستی کێوی طوره‌وه‌، وه‌ ئه‌و (مووسا) مان نزیك کرده‌وه‌ تا قسه‌ی له‌گه‌ڵ بکه‌ین.
  وه‌ له‌ به‌زه‌یی و به‌خشنده‌یی  خۆمان به‌خشیمان به‌و (مووسا) هاروونی برای که‌ پێغه‌مبه‌ر بوو.
  وه‌ له‌ قورئاندا باسی ئیسماعیل بکه‌ بێگومان ئه‌و له‌ په‌یمان و به‌ڵێنه‌کانیدا ڕاستگۆ  بوو و ئه‌و نێرراو پێغه‌مبه‌ری خوا بوو.
  وه‌ هه‌میشه‌ فه‌رمانی ده‌دا به‌ خێزان و که‌س کاری به‌ نوێژکردن و زه‌کات دان وه‌ هه‌میشه‌ لای په‌روه‌ردگاری جێگه‌ی ڕه‌زامه‌ندی بوو.
  وه‌ باسی ئیدریس بکه‌ له‌ قورئاندا به‌ڕاستی ئه‌و زۆر ڕاست گۆو پێغه‌مبه‌ر بوو.
  و پایه‌ و پله‌یمان بڵند و به‌رز کرده‌وه‌.
  ئه‌وانه‌ (ی که‌ باس کران) که‌سانێکن که‌خوا نیعمه‌ت و چاکه‌ی خۆی ڕشت به‌سه‌ریاندا له‌و پێغه‌مبه‌رانه‌ی که‌ له‌نه‌وه‌ی ئاده‌من (وه‌ك ئیدریس) وه‌ له‌ (نه‌وه‌ی)ئه‌وانه‌ش (که‌ له‌ که‌شتییه‌که‌دا) له‌گه‌ڵ نووح دا هه‌ڵمان گرتن (وه‌ك ئیبراهیم) وه‌ له‌ نه‌وه‌ی ئیبراهیم و یه‌عقوب (وه‌ك ئیسماعیل و یوسف) وه‌ ئه‌وانه‌ی هیدایه‌تمان داون هه‌ڵمان بژاردوون ئا ئه‌وانه‌ هه‌ر کاتێ ئایه‌ته‌کانی خوای به‌ به‌زه‌ییان بۆ بخوێنرێته‌وه‌ ده‌ست به‌جێ ده‌که‌ون به‌ ڕوودا به‌ سوژده‌ و گریانه‌وه‌.
  ئینجا له‌ پاش ئه‌وان که‌سانێك (له‌ نه‌وه‌کانیان) بوونه‌ جێنشینیان که‌ نوێژیان ده‌فه‌وتاند و شوێن هه‌واو ئاره‌زوو که‌وتن جا ئه‌وانه‌ له‌ داهاتوودا تووشی (سزای) گومڕاییان ده‌بن.
  جگه‌ له‌وه‌ی که‌ تۆبه‌ی کردبێت و باوه‌ڕی هێنا بێت و کارو کرده‌وه‌ی چاکی کردبێت ئا ئه‌وانه‌ ده‌چنه‌ به‌هه‌شته‌وه‌ و هیچ سته‌مێکیان لێ ناکرێت له‌ پاداشتی کرده‌وه‌ چاکه‌کانیان که‌م ناکرێته‌وه‌.
  به‌هه‌شتانی جێی مانه‌وه‌ی ئێجگاری که‌ خوای میهره‌بان به‌ڵێنی داوه‌ به‌ به‌نده‌کانی که‌ نادیار و په‌نهانه‌ به‌ڕاستی خوا به‌ڵێنی به‌دی دێت.
  به‌هه‌شتیه‌کان له‌ به‌هه‌شتدا هیچ وته‌ و قسه‌یه‌کی بێ سوود نابیستن ته‌نها سه‌لام کردن ده‌بیستن له‌وێدا ڕزق و ڕۆزی ئاماده‌یه‌ بۆیان به‌یانیان و ئێواراندا.
  ئه‌و به‌هه‌شته‌ی باسی کرا ئه‌وه‌یه‌ که‌ ده‌یبه‌خشین به‌و که‌سانه‌ی که‌ (له‌ دنیادا) پارێزکار و له‌خوا ترس بوون له‌ به‌نده‌کانمان.
  ئێمه‌ (فریشته‌کان) له‌ ئاسمانه‌وه‌ دانابه‌زین به‌فه‌رمانی په‌روه‌ردگارت نه‌بێ ته‌نها بۆ خوایه‌ (و خوا ده‌زانێ) هه‌موو کاروباری داهاتوو ڕابووردوو و ئێستامان وه‌ په‌روه‌ردگارت (کرده‌وه‌ی به‌نده‌کانی) له‌ بیر نه‌کردووه‌.
  که‌ په‌روه‌ردگاری ئاسمانه‌کان و زه‌وی و هه‌رچی له‌ نێوانیاندایه‌ که‌واته‌ بیپه‌رسته‌ و زۆر خۆگر به‌ له‌ په‌رستنیدا ئایا ئاگاداریت وێنه‌ی ئه‌و (خوا) هه‌بێت.
  ئاده‌می (بێ بڕوا) ده‌ڵێ ئایا که‌ مردم له‌ داهاتوودا به‌زیندوویی (له‌ گۆڕ) ده‌رده‌هێنرێم.
  ئه‌وه‌ ئاده‌میزاد بۆ بیر ناکاته‌وه‌ که‌ بێگومان ئێمه‌ له‌سه‌ره‌تاوه‌ ئه‌ومان دروست کردووه‌ که‌ ئه‌و شتێك نه‌بوو.
  ئینجا سوێند به‌ په‌روه‌ردگارت ئه‌و (بێ بڕوایانه‌) کۆ ده‌که‌ینه‌وه‌ (له‌ ڕۆژی دواییدا) (له‌گه‌ڵ) ئه‌و شه‌یتانانه‌ی (که‌ گومڕایان کردن) پاشان به‌ڕاستی هه‌موویان ئاماده‌ ده‌که‌ین به‌ده‌وری دۆزه‌خدا به‌سه‌ر ئه‌ژنۆیاندا که‌وتوون له‌ به‌ر ترسناکی ئه‌و ڕۆژه‌.
  پاشان بێگومان ده‌ری دێنین (و ده‌یخه‌ینه‌ دۆزه‌خه‌وه‌) له‌هه‌ر پێڕو ده‌سته‌یه‌ك کامه‌یان تاوانبارتر (یاخی تر) بووه‌ له‌ به‌رانبه‌ر خوای میهره‌بان دا.
  ئینجا بێگومان ئێمه‌ زاناترین به‌وانه‌ی که‌ شیاوترن بخرێنه‌ دۆزه‌خ و بسوتێن پێی.
  که‌س نییه‌ له‌ ئێوه‌ نه‌ڕوات و تێنه‌په‌ڕێت به‌سه‌ر دۆزه‌خدا (ئه‌و تێپه‌ڕینه‌) بڕیارێکی بڕاوه‌یه‌ له‌ په‌روه‌ردگارته‌وه‌.
  دواتر ئه‌وانه‌ ڕزگار ده‌که‌ین خواناس و پارێزکار بوون و سته‌م کاران به‌ چۆکا هاتوویی له‌ ناو (دۆزه‌خ) دا ده‌هێڵینه‌وه‌.
  هه‌ر کاتێ ئایه‌ته‌ ڕوون و ئاشکراکانی ئێمه‌ به‌سه‌ریاندا بخوێنرایه‌ته‌وه‌ ئه‌وانه‌ی بێ بڕوا بوون ده‌یان وت به‌وانه‌ی ئیمانیان هێنا بوو کام له‌م دوو کۆمه‌ڵه‌ جێ و شوێنی (خانوو به‌ره‌ی) خۆشتره‌ و کۆڕ و مه‌جلیسی چاکتره‌.
  وه‌ پێش ئه‌مان چه‌ندینمان له‌ ناو برد له‌ گه‌له‌ (بێ باوه‌ڕه‌کان) که‌ل و په‌لی ناوماڵ و جوانیان له‌مان چاکتر بوو.
  ئه‌ی (موحه‌ممه‌د (صلی الله‌ علیه‌ وسلم)) بڵێ ئه‌وه‌ی له‌ گومڕایی دایه‌ با خوای میهره‌بان مۆڵه‌تی پێ بدات و ته‌مه‌نی درێژ بکات (تا زیاتر تاوان بکه‌ن) هه‌تا کاتێ ئه‌و هه‌ڕه‌شانه‌ی کراوه‌ لێیان ده‌بینن (دێته‌ دی) (ئه‌وه‌ش) یان‌ سزایه‌ (له‌ دنیادا) یان (هاتنی) ڕۆژی دوایی یه‌ جا له‌ داهاتوودا ده‌زانن کێ جێ و شوێنی (خانوو به‌ره‌ی) خراپ و ناخۆشه‌ وه‌ کێ سه‌رباز و له‌شکری بێ هێزتره‌ کافران یان باوه‌ڕداران.
  ئه‌وانه‌ی له‌سه‌ر ڕێبازی هیدایه‌تیان بوون خوا هیدایه‌تیان بۆ زیاد ده‌کات ئه‌و کرده‌وه‌ چاکانه‌ی له‌ (ڕۆژی دواییدا) ده‌مێننه‌وه‌ لای په‌روه‌ردگارت پاداشتی چاکتر و ئاکامیشی باشتره‌.
  ئایا ئه‌و که‌سه‌ت دیوه‌ بێ باوه‌ڕ بوو به‌ نیشانه‌ و ئایه‌ته‌کانی ئێمه‌ وتی (له‌ ڕۆژی دواییشدا) ماڵ و کوڕم پێ ده‌درێ.
  ئایا نهێنیه‌کان ئاگاداره‌ یا به‌ڵێنی له‌ خوای میهره‌بان وه‌رگرتووه‌.
  نه‌خێر (وا نیه‌) له‌مه‌وپاش ئه‌وه‌ی ده‌یڵێ ده‌ینوسین (له‌ سه‌ری) ماوه‌ی سزای بۆ درێژ ده‌که‌ینه‌وه‌.
  ئه‌وی ئه‌و ده‌یڵێ (له‌ماڵ و منداڵ) به‌ میرات لێ ی وه‌رده‌گرینه‌وه‌ (له‌ ڕۆژی دواییدا) به‌ته‌نها دێته‌وه‌ لامان.
  ئه‌وانه‌ بێجگه‌ له‌ خوا بڕیاریان داوه‌ بۆ خۆیان چه‌ند په‌رستراوێك بۆ ئه‌وه‌ی ئه‌و په‌رستراوانه‌ ببنه‌ یارمه‌تی ده‌ر (و تکا کار) بۆیان.
  نه‌خێر (وانیه‌) به‌ڵکو په‌رستراوه‌کان(له‌ قیامه‌ت دا) ئینکاری په‌رستنه‌که‌ی ئه‌وان ده‌که‌ن وه‌ ده‌بنه‌ دژیان و به‌رپه‌ر‌چیان ده‌ده‌نه‌وه‌.
  ئایا نه‌ت دیوه‌ (سه‌رنجت نه‌داوه‌) که‌ بێگومان ئێمه‌ شه‌یتانه‌کانمان زاڵ کردووه‌ به‌سه‌ر بێ باوه‌ڕان دا چاك هانیان ده‌ده‌ن بۆ کوفر و تاوان.
  جا (ئه‌ی موحه‌ممه‌د (صلی الله‌ علیه‌ وسلم)) په‌له‌یان لێ مه‌که‌ بێگومان ئێمه‌ به‌ ژماردنێکی ورد (ڕۆژانی ته‌مه‌نیان) ده‌ژمێرین.
  باسی ئه‌و ڕۆژه‌ بکه‌ که‌ پارێزکاران کۆ ده‌که‌ینه‌وه‌ به‌ کۆمه‌ڵی ڕێزدار بۆ لای خوای میهره‌بان و پاداشتی .
  تاوانباریش ده‌ده‌ینه‌ به‌ر بۆ دۆزه‌خ به‌ تینویه‌تی به‌ وێنه‌ی گه‌له‌ ئاژه‌ڵ.
  ده‌سه‌ڵاتی تکاو لاڵه‌یان نی یه‌ جگه‌ له‌و که‌سه‌ی به‌ڵێنی له‌ خوای میهره‌بان وه‌رگرتووه‌ وه‌ك پێغه‌مبه‌ران و شه‌هیدان.
  گاوور و جووله‌که‌کان ده‌یان وت خوا منداڵی بۆ خۆی داناوه‌.
  سوێند به‌خوا به‌ڕاستی شتێکی زۆر نابه‌جێ و سه‌یر ده‌ڵێن.
  نزیکه‌ ئاسمانه‌کان له‌ت له‌ت و پاره‌ پاره‌ ببن  له‌به‌ر ئه‌و (قسه‌یه‌) و (نزیکه‌) زه‌ویش شه‌ق به‌رێت و بقڵیشێ و (نزیکه‌) شاخ و چیاکان به‌یه‌ك جار بڕوخێن.
  له‌به‌ر ئه‌وه‌ی (بێ باوه‌ڕان) منداڵ ده‌ده‌نه‌ پاڵ خوای میهره‌بان.
  بۆ خوای میهره‌بان شیاو نیه‌ که‌ منداڵی هه‌بێ.
  هه‌موو ئه‌وانه‌ی له‌ ئاسمانه‌کان و زه‌ویدان به‌ به‌نده‌یی دێنه‌ لای خوای میهره‌بان هیچ که‌سێ له‌وانه‌ نیه‌ به‌نده‌ی خوای میهره‌بان نه‌بێ.
  سوێند به‌خوا به‌ڕاستی هه‌موویانی سه‌رژمێری کردووه‌ به‌ ژماردن.
  هه‌ر هه‌موویان به‌ تاك و ته‌نها دێنه‌وه‌ بۆ لای (خوا) له‌ ڕۆژی قیامه‌تدا.
  به‌ڕاستی ئه‌وانه‌ی که‌ باوه‌ڕیان هێناوه‌ و کرده‌وه‌ چاکه‌کانیشیان کردووه‌ زۆر زوو خوای میهره‌بان خۆشه‌ویستیان ده‌کات له‌ دڵی باوه‌ڕداراندا.
  جا به‌ڕاستی ئێمه‌ قورئانمان له‌سه‌ر زوبانی تۆ ئاسان کردووه‌ تا مژده‌ی پێ بده‌یت به‌ پارێزکاران و له‌ خوا ترسان وه‌ ئه‌و که‌سانه‌ی پێ بترسێنێ که‌ به‌ سه‌ختی دژایه‌تیت ده‌که‌ن.
  گه‌ل و کۆمه‌ڵی زۆرمان پێش ئه‌مان به‌رباد کردووه‌ (له‌به‌ر خراپیان) ئایا هه‌ست ئه‌که‌یت به‌ هیچ که‌سێك له‌وانه‌ مابێت؟ یان هیچ ورکه‌ و سرته‌یه‌کیان ده‌بیستی.
  به‌ (طا، ها) ده‌خوێنرێته‌وه‌ بۆ مانه‌که‌ی سه‌یری سه‌ره‌تای سوره‌تی (البقرة) بکه‌.
  قورئانمان نه‌ناردۆته‌ خواره‌وه‌ بۆ سه‌ر تۆ بۆ ئه‌وه‌ی دووچاری ناڕه‌حه‌تی غه‌م و په‌ژاره‌ ببیت.
  ته‌نها ئامۆژگاری و بیرخستنه‌وه‌یه‌ بۆ ئه‌و که‌سه‌ی (له‌خوا) ده‌ترسێ.
  ئه‌م قورئانه‌ به‌ به‌ش به‌ش نێردراوه‌ته‌ خواره‌وه‌ له‌لایه‌ن زاتێکه‌وه‌ که‌ زه‌وی و ئاسمانه‌ به‌رزو بڵنده‌کانی دروست کردووه‌.
  که‌ (خوای) میهره‌بانه‌ که‌ له‌سه‌ر عه‌رش وه‌ستاوه‌ (به‌و شێوه‌ی شیاوی بێت ئێمه‌ چۆنیه‌تییه‌که‌ی ) نازانین.
  ته‌نها موڵکی خوایه‌ ئه‌وه‌ی له‌ ئاسمانه‌کان و ئه‌وه‌ی له‌ زه‌وی دایه‌ وه‌ ئه‌وه‌ی له‌ نێوانیاندایه‌و ئه‌وه‌ی له‌ژێر خاك دایه‌.
  ئه‌گه‌ر تۆ به‌ ئاشکرا قسه‌ بکه‌یت ئه‌وه‌ به‌ڕاستی ئه‌و (خوا) نهێنی و له‌نهێنی شاراوه‌تریش ده‌زانێ.
  خوا (ئه‌و زاته‌یه‌) که‌ په‌رستراوێکی تر نیه‌ جگه‌ له‌ ئه‌و ته‌نها بۆ ئه‌وه‌ ناوه‌ هه‌ره‌ جوانه‌کان.
  ئه‌ی (موحه‌ممه‌د(صلی الله‌ علیه‌ وسلم)) ئایا هه‌واڵ و ده‌نگوباسی مووسا پێغه‌مبه‌رت پێ گه‌یشتووه‌.
  کاتێ ئاگرێکی بینی (له‌ گه‌ڕانه‌وه‌یدا بۆ میصر له‌ شه‌وێکی سارد دا) جا (مووسا) وتی به‌ خێزانه‌که‌ی لێره‌ بمێننه‌وه‌ به‌ڕاستی من ئاگرێکم به‌دی کردووه‌ (ئه‌ڕۆم بۆ لای) به‌ڵکو له‌و ئاگره‌ چڵۆسکێکتان بۆ بێنم(خۆتانی پێ گه‌رم بکه‌نه‌وه‌) یان لای ئه‌و ئاگره‌ ڕێگا نیشان ده‌رێکم ده‌ست که‌وێ.
  جا که‌ گه‌شته‌ لای (ئاگره‌که‌) بانگی لێ کرا: ئه‌ی مووسا.
  به‌ڕاستی من په‌روه‌ردگاری تۆم ده‌ی پێڵاوه‌کانت داکه‌نه‌ (له‌به‌ر ڕێزی شوێنه‌که‌) چونکه‌ بێگومان تۆ له‌ شیوی پیرۆزو به‌فه‌ڕی (طووا) دایت.
  من تۆم هه‌ڵبژاردووه‌ (بۆ پێغه‌مبه‌رایه‌تی) که‌واته‌ گوێ بگره‌ بۆ ئه‌وه‌ی نیگا ده‌کرێ بۆت.
  به‌ڕاستی هه‌ر من خوام هیچ په‌رستراوێکی ڕاست نی یه‌ جگه‌ له‌ من که‌واته‌ من بپه‌رسته‌ به‌ چاکی نوێژ به‌جێ بێنه‌ تامنت بێته‌وه‌ یاد.
  بێگومان ڕۆژی دوایی دێت ده‌مه‌وێ (کاتی هاتنی له‌خۆم) بشارمه‌وه‌ بۆ ئه‌وه‌ی پاداشت بدرێته‌وه‌ هه‌موو که‌سێك به‌ گوێره‌ی ئه‌و کرده‌وه‌ی که‌ ده‌یکات.
  جا با به‌رگریت نه‌کات لێ ی ئه‌و که‌سه‌ی باوه‌ڕی نی یه‌ به‌و (قیامه‌ته‌) و شوێن هه‌واو ئاره‌زووی خۆی که‌وتووه‌ ئه‌وسا تیاده‌چێت.
  خوا فه‌رمووی ئه‌ی مووسا ئه‌وه‌ چی یه‌ به‌ده‌ستی ڕاسته‌وه‌.
  مووسا فه‌رمووی ئه‌وه‌ گۆچانه‌که‌مه‌ خۆم ده‌ده‌م به‌سه‌ریدا (کاتی ڕۆیشتن) گه‌ڵای دره‌ختی پێ ده‌وه‌رێنم بۆ مه‌ڕه‌کانم وه‌ چه‌ند کارو پێویستی تری پێ ده‌که‌م.
  خوا فه‌رمووی ئه‌ی مووسا گۆچانه‌که‌ت فڕێ بده‌.
  جا ئه‌ویش فڕێ ی دا ده‌ست به‌جێ گۆچانه‌که‌ بووه‌ به‌ مارێك به‌ خێرایی ده‌ڕۆیشت (مووسا) ترسا‌.
  خوای گه‌وره‌ فه‌رمووی بیگره‌ و مه‌ترسه‌ دڵنیابه‌ ده‌ی گێڕینه‌وه‌ بۆ شێوه‌که‌ی یه‌که‌م جاری که‌ گۆچانه‌.
  ده‌ستت بخه‌ره‌ بن باڵت (پاشان ده‌ری بێنه‌) که‌ ده‌ریه‌ت سپییه‌ (وه‌ك کافور ده‌دره‌وشێته‌وه‌) بێ ئه‌وه‌ی به‌ڵه‌کی و نه‌خۆشی بێت (ئه‌مه‌ش) موعجیزه‌یه‌کی تره‌ جگه‌ له‌ گۆچانه‌که‌ت.
  بۆ ئه‌وه‌ی هه‌ندێ له‌ موعجیزه‌و به‌ڵگه‌ گه‌وره‌کانی خۆمانت پیشان بده‌ین.
  بڕۆ بۆ لای فیرعه‌ون چونکه‌ به‌ڕاستی له‌ سنوور ده‌رچووه‌ و یاخی بووه‌.
  مووسا وتی په‌روه‌ردگارم سنگم (دڵ و ده‌روونم) فراوان بکه‌.
  و ئیش و کارم بۆ ئاسان بکه‌.
  و گرێی زمانیشم به‌ره‌ڵا بکه‌.
  بۆ ئه‌وه‌ی له‌ قسه‌کانم تێ بگه‌ن.
  وه‌ له‌ خزم و که‌سی خۆم که‌سێك بکه‌ره‌ پشتیوانم.
  که‌ هاروونی برامه‌.
  پشتمی پێ قایم و به‌هێز بکه‌.
  بیکه‌ره‌ هاوبه‌شم له‌ کاره‌که‌مدا گه‌یاندنی په‌یامی خوا.
  بۆ ئه‌وه‌ی زۆر ستایشت بکه‌ین.
  وه‌ یاد و زیکری زۆرت بکه‌ین.
  به‌ڕاستی تۆ بینای به‌ (هه‌موو شتێکی) ئێمه‌.
  خوای گه‌وره‌ فه‌رمووی به‌ڕاستی ئه‌وه‌ی داوات کرد پێت درا ئه‌ی مووسا.
  سوێند به‌خوا به‌ڕاستی ئێمه‌ جارێکی تر منه‌تمان ناوه‌ته‌ سه‌رت.
  کاتێ ئێمه‌ ئاگاداری دایکتمان کرد ئه‌وه‌ی پێویست بوو ئاگادار بکرێت.
  که‌ ئه‌و(مووسای شیره‌ خۆره‌) بخه‌ره‌ ناو سندوقێکه‌وه‌ ئینجا فڕێی ده‌ره‌ ده‌ریاوه‌ جا با ده‌ریاش بیباته‌ که‌ناری ئاوه‌که‌ (له‌ ئاکامدا) دوژمنی من و دوژمنی ئه‌و (که‌ فیرعه‌ونه‌) ئه‌و بگرێته‌وه‌ له‌ لایه‌ن خۆمه‌وه‌ جۆره‌ خۆشه‌ویستییه‌کم پێ دایت بۆ ئه‌وه‌ی په‌روه‌رده‌ بکرێیت له‌ پێش چاوی خۆم به‌ چاودێری و پارێزکاری خۆم.
  له‌ بیرت بێ کاتێ که‌ خوشکه‌که‌ت ده‌ڕۆیشت و ده‌یووت (به‌ فیرعه‌ون و ده‌سته‌که‌ی که‌ مووسا ده‌گریا و شیری هیچ ئافره‌تێکی نه‌ده‌خوارد) که‌سێکتان نیشان بده‌م که‌ به‌خێوی کات و بیگرێته‌ ئه‌ستۆ به‌و هۆیه‌وه‌ تۆمان گێڕایه‌وه‌ بۆ لای دایکت تا چاو و دڵی گه‌ش بێته‌وه‌ و خه‌فه‌ت نه‌خوات وه‌ که‌سێکت کوشت (له‌ تاقمی فیرعه‌ون) به‌ڵام ئێمه‌ ڕزگارمان کردی له‌و په‌ژاره‌ و غه‌مه‌ وه‌ دووچاری چه‌نده‌ها تاقی کردنه‌وه‌مان کردی ئینجا چه‌ند ساڵێك مایته‌وه‌ له‌ ناو خه‌ڵکی مه‌دیه‌ندا پاشان ئه‌ی مووسا له‌ کاتی دیاری کراودا (بۆ پێغه‌مبه‌رایه‌تی) هاتوویته‌ ئێره‌.
  وه‌ تۆم هه‌ڵبژارد بۆ خۆم تاکو پێغه‌مبه‌ر بیت و په‌یامی من ڕاگه‌یه‌نیت.
  بڕۆ خۆت و براکه‌ت به‌ به‌ڵگه‌ و موعجیزه‌کانمه‌وه‌ سستی نه‌که‌ن له‌ زیکرو یادی مندا.
  هه‌ردووکتان بڕۆن بۆ لای فیرعه‌ون چونکه‌ به‌ڕاستی له‌ سنوور ده‌رچووه‌ و یاخی بووه‌.
  جا قسه‌ی له‌ گه‌ڵ بکه‌ن به‌ نه‌رم و نیانی به‌ڵکو بیر بکاته‌وه‌ یا بترسێ له‌ سزای خوا.
  هه‌ردووکیان وتیان ئه‌ی په‌روه‌ردگارمان به‌ڕاستی ئێمه‌ ده‌ترسین ده‌س درێژی بکاته‌ سه‌رمان پێش ئه‌وه‌ی ئێمه‌ هیچ بڵێین یان زیاتر یاخی و سه‌رکه‌ش ببێت.
  خوا فه‌رمووی مه‌ترسن به‌ڕاستی من له‌گه‌ڵتانام ده‌بیستم و ده‌بینم.
  که‌وابوو بچنه‌ لای و (پێی) بڵێن بێگومان ئێمه‌ هه‌ردووك نێرراوی په‌ر‌وه‌ردگاری تۆین (بۆ سه‌ر تۆ) وه‌ نه‌وه‌ی ئیسرائیل به‌ره‌ڵا بکه‌ (با بێن) له‌گه‌ڵ ئێمه‌دا و ئازار و سزایان مه‌ده‌ به‌ڕاستی ئێمه‌ له‌ لایه‌ن په‌روه‌ردگارته‌وه‌ به‌ڵگه‌و موعجیزه‌مان بۆ هێناوی سڵاویش له‌سه‌ر که‌سێك بێت که‌ شوێن ڕێگای ڕاستی ده‌که‌وێ.
  به‌ڕاستی ئێمه‌ نیگامان بۆ کراوه‌ که‌ بێگومان سزا بۆ که‌سێکه‌ (پێغه‌مبه‌ران) به‌ درۆ ده‌زانێ ڕوو وه‌رده‌گێڕێ باوه‌ڕ ناهێنێ.
  فیرعه‌ون وتی باشه‌  مووسا په‌روه‌ردگاری هه‌ردووکتان کێ یه‌؟.
  مووسا فه‌رمووی په‌روه‌ردگاری ئێمه‌ ئه‌و زاته‌یه‌ دروستکردنێکی تایبه‌تی به‌ هه‌موو شتێك به‌خشیوه‌ پاشان ڕێنموونیشی کردووه‌ بۆ کاری خۆی.
  فیرعه‌ون وتی ئه‌ی خه‌ڵکانی سه‌رده‌مه‌ پێشووه‌کان حاڵیان چییه‌و چۆنه‌ له‌ پاشی مردنیان.
  مووسا فه‌ر‌مووی زانیاری ئه‌وه‌ لای په‌روه‌ردگارمه له‌ په‌ڕاوێکدایه‌ په‌روه‌ردگارم هیچی لێ ون نابێ و هیچی له‌ بیر ناچێ.
  په‌روه‌ردگارم زاتێکه‌ که‌ زه‌وی بۆ کردونه‌ته‌ شوێنی حه‌سانه‌وه‌ (وه‌کو بێشکه‌) وه‌ له‌ ناوییدا چه‌نده‌ها ڕێگای بۆ فه‌راهه‌م هێناون وه‌ له‌ ئاسمانه‌وه‌ باران ده‌بارێنی (بۆتان) جا به‌و بارانه‌ی ڕواندومانه‌ زۆر جووتی جۆراو جۆر له‌ ڕووه‌ك (که‌ جیاوازن له‌ تام و بۆن و ڕه‌نگ و شێوه) ‌دا.
  ئه‌ی مرۆڤه‌کان بخۆن و ئاژه‌ڵ و ماڵاته‌کانیشتان بله‌وه‌ڕێنن به‌ڕاستی له‌وه‌دا (که‌ باسکرا) به‌ڵگه‌و نیشانه‌ی زۆر هه‌یه‌ بۆ ئه‌وانه‌ی خاوه‌نی ژیرین.
  له‌م زه‌ویه‌ دروستمان کردون دووباره‌ ده‌تانگێڕینه‌وه‌ ناو زه‌وی (به‌ مردوویی) جارێکی تر له‌و زه‌وی یه‌ ده‌رتان دێنینه‌وه‌ به‌ زیندوویی بۆ لێپرسینه‌وه‌.
  سوێند به‌ خوا به‌ڕاستی ئێمه‌ هه‌موو به‌ڵگه‌و نیشانه‌کانی خۆمان نیشان فیرعه‌ون دا که‌چی باوه‌ڕی نه‌هێنا و سه‌رپێچی کرد.
  فیرعه‌ون وتی هاتوویت بۆ ناومان بۆ ئه‌وه‌ی ده‌رمان که‌یت له‌ خاکه‌که‌مان به‌ جادوو گه‌ریه‌که‌ت ئه‌ی مووسا.
  سوێندبێ جادویه‌کت بۆ (به‌کار) بێنین وه‌ك ئه‌و (جادووه‌ی خۆت) جا شوێن و کاتێ له‌ نێوان ئێمه‌و خۆتدا دابنێ نه‌ ئێمه‌ و نه‌ تۆ خۆمانی لێ نه‌بوێرین (با) جێگایه‌کی ته‌خت بێ.
  مووسا فه‌رمووی کاتی دیاری کراوتان ڕۆژی خۆڕازاندنه‌وه‌ (ڕۆژی جه‌ژن) بێت به‌مه‌رجێ له‌ کاتی چێشته‌نگاودا خه‌ڵکی کۆبکرێنه‌وه‌.
  ئینجا فیرعه‌ون ڕۆیشت له‌و جێگایه‌ و هه‌موو جادوو گه‌ره‌کانی کۆکرده‌وه‌ پاشان هات (بۆ شوێنی دیاری) کراو.
  مووسا به‌ جادوو گه‌رانی وت هاوار بۆ ئێوه‌ درۆ به‌ ده‌م خواوه‌ نه‌که‌ن ئه‌گینا به‌سزایه‌ك له‌ناوتان ده‌بات به‌ڕاستی هه‌رکه‌سێ درۆ هه‌ڵبه‌ستێ به‌ده‌م خواوه‌ ڕه‌نجه‌ڕۆ ده‌بێت.
  ئینجا (جادوو گه‌ره‌کان) سه‌باره‌ت به‌ کاره‌که‌یان له‌نێوانیان دا جیاوازی په‌یدا بوو و به‌نهێنی چرپه‌یان ده‌کرد.
  وتیان به‌ڕاستی ئه‌مانه‌ دوو جادوو گه‌رن ده‌یانه‌وێ ده‌رتان په‌ڕێنن له‌ خاك و وڵاته‌که‌تان به‌ جادووه‌که‌یان وه‌ ڕێبازو نه‌ریته‌ هه‌ره‌ باشه‌که‌تان له‌ناو به‌رن.
  جا که‌واته‌ هه‌موو جادوو و پیلانێکتان کۆبکه‌نه‌وه‌ پاشان به‌یه‌ك ڕیز بێنه‌ (گۆڕه‌پانه‌وه‌) به‌ڕاستی هه‌رکه‌سێ ئه‌مڕۆ سه‌رکه‌وێ ڕزگاری ده‌بێ و سه‌رفرازه‌.
  ساحیره‌کان وتیان ئه‌ی مووسا یا تۆ (جادووه‌که‌ت) فڕێ بده‌ یا ئێمه‌ له‌سه‌ره‌تاوه‌ فڕێ ی ده‌ده‌ین.
  مووسا فه‌رمووی نه‌خێر ئێوه‌ (له‌پێشه‌وه‌) فڕێ ی بده‌ن (ئه‌وانیش فڕێ یاندا) جا له‌ناکاودا گوریس و دار ده‌سته‌کانیان.
  وا هاته‌ پێش چاوی (مووسا) به‌هۆی جادووه‌که‌یانه‌وه‌ که‌ به‌ڕاستی ده‌جوڵێن و ده‌ڕۆن جا مووسا له‌ دڵی خۆیدا که‌مێ ترسا.
  وتمان پێی مه‌ترسه‌و بێ باك به‌ بێگومان هه‌ر تۆ سه‌رکه‌وتوو ده‌بی.
  ئه‌وه‌ی له‌ ده‌ستی ڕاستتدایه‌ (که‌ گۆچانه‌که‌ته‌) فڕێ ی بده‌ هه‌رچی (جادوو) ئه‌وان کردوویانه‌ قوتی ده‌دات هه‌ڵی ده‌لوشێ بێگومان ئه‌وه‌ی ئه‌وانه‌ کردوویانه‌ ته‌نها فڕوفێڵی جادوو بازه‌، جادوو بازیش سه‌رکه‌وتوو نابێ له‌هه‌رکوێ وه‌ هاتبێ (هه‌رچی بکا) ت.
  ئه‌وسا جادوو گه‌ره‌کان خران به‌ ڕوودا به‌ سوژده‌ بردنه‌وه‌ (بۆ خوا) وتیان بڕوامان هێنا به‌ په‌روه‌ردگاری هاروون و مووسا.
  فیرعه‌ون وتی پێیان ئایا ئێوه‌ بڕواتان پێ هێنا پێش ئه‌وه‌ی مۆڵه‌تتان بده‌م بێگومان ئه‌و مووسا گه‌وره‌تانه‌ که‌ فێری جادووی کردوون جا سوێندبێ ده‌یبڕم (ده‌یقرتێنم) ده‌ست و قاچتان به‌ چێوانه‌ (ڕاست و چه‌پ) وه‌ بێگومان به‌قه‌دی دارخورمادا هه‌ڵتان ده‌واسم (ده‌تانکه‌م به‌ دارا) (ئه‌وسا) به‌ڕاستی ده‌زانن کاممان (من یا خواکه‌ی مووسا) سزامان سه‌خترو به‌رده‌وام تره‌.
  ساحیره‌کان وتیان ئێمه‌ هه‌رگیز تۆ هه‌ڵنابژێرین به‌سه‌ر ئه‌و نیشانه‌و موعجیزانه‌دا که‌ بۆمان هاتووه‌ (وه‌ تۆ هه‌ڵنابژێرین به‌سه‌ر) ئه‌و خوایه‌ی که‌ له‌ نه‌بوون ئێمه‌ی دروست کردووه‌ جا هه‌رچیت له‌ده‌ست دێت بیکه‌ بێگومان تۆ ته‌نها له‌م ژیانی دنیا ده‌ست ده‌ڕواو بڕیار ده‌ده‌یت.
  به‌ڕاستی ئێمه‌ باوه‌ڕمان هێنا به‌ په‌روه‌ردگارمان بۆ ئه‌وه‌ی له‌ تاوانه‌کانمان خۆش ببێت هه‌روه‌ها له‌و جادووه‌ش که‌ به‌ زۆر پێت کردین وه‌ خوای گه‌وره‌ (پاداشتی) چاکتره‌و به‌رده‌وام تره‌.
  به‌ڕاستی هه‌رکه‌سێ بگه‌ڕێته‌وه‌ لای په‌روه‌ردگاری به‌ تاوانباری ئه‌وه‌ بێگومان دۆزه‌خ جێگایه‌تی نه‌ ده‌مرێ تێیدا نه‌ ده‌ژی به‌ ئاسووده‌یی.
  وه‌ ئه‌و که‌سه‌ی به‌ باوه‌ڕ داری بگه‌ڕێته‌وه‌ لای (خوای گه‌وره‌) به‌ڕاستی کرده‌وه‌ی چاکیشی کردبێ ئا ئه‌وانه‌ پله‌و پایه‌ی به‌رزو بڵندیان هه‌یه‌.
  که‌ به‌هه‌شتانی جێگای هه‌تا هه‌تایی یه‌ ڕووباره‌کان ده‌ڕۆن به‌ژێریاندا بێ بڕانه‌وه‌ ده‌مێننه‌وه‌ تێیدا ئه‌وه‌ پاداشتی که‌سێکه‌ خۆی پاك و خاوێن ڕابگرێ (له‌ کوفرو) تاوان.
  به‌ڕاستی نیگامان نارد بۆ مووسا که‌ به‌نده‌کانم به‌شه‌و ببه‌ (و له‌ میصر ده‌رچن) ڕێگه‌یه‌کی وشکیان له‌ ده‌ریا(ئاوی نیل) دا بۆ بکه‌ره‌وه‌ مه‌ترسه‌ (فیرعه‌ون) پێت بگات وه‌ مه‌ترسه‌ (له‌ خنکان له‌ ده‌ریا) دا.
  ئینجا فیرعه‌ون به‌ سه‌ربازه‌کانیه‌وه‌ شوێنیان که‌وتن جا له‌ ناکاو ده‌ریا ئه‌وانی (له‌ناو شه‌پۆلی خۆیدا) داپۆشی چ داپۆشینێك.
  فیرعه‌ون گه‌له‌که‌ی خۆی گومڕا کرد و ڕێنموونیی نه‌کردن.
  ئه‌ی نه‌وه‌ی ئیسرائیل به‌ڕاستی ڕزگارمان کردن له‌ دوژمنه‌که‌تان وه‌ به‌ڵێنمان پێدان (به‌هاتنی مووسا بۆ) لای ڕاستی کێوی طور و بۆمان ناردن گه‌زۆ و شه‌لاقه‌ (باڵنده‌یه‌که‌ گۆشتی له‌ هه‌موو باڵنده‌یه‌ك چاك) تره‌.
  بخۆن له‌و ڕۆزیه‌ پاکانه‌ی پێمان داون و زیاده‌ ڕه‌وی تیا مه‌که‌ن ئه‌گینا خه‌شم و قاری من ده‌تانگرێته‌وه‌ جا هه‌ر که‌سێك قار و خه‌شمی من دایگرێ ئه‌وه‌ بێگومان تیاچووه‌و هه‌ڵدێراوه‌.
  وه‌ به‌ڕاستی من زۆر لێبوردوم له‌و که‌سه‌ی ته‌وبه‌ی کردبێ و باوه‌ڕی هێنابێ و کرده‌وه‌ی چاکی کردبێت پاشان به‌رده‌وام بووبێ له‌سه‌ر ئه‌و ڕێبازه‌.
  خوا فه‌رمووی ئه‌ی مووسا بۆچی پێش گه‌له‌که‌ت که‌وتی (بۆ گه‌یشتن به‌ کێوی) طوور.
  مووسا فه‌رمووی گه‌له‌که‌م ئه‌وانه‌ن به‌ دوامه‌وه‌ن بۆیه‌ به‌په‌له‌ هاتم بۆ لات ئه‌ی په‌روه‌ردگارم بۆ ئه‌وه‌ی لێم ڕازی بیت.
  خوای گه‌وره‌ فه‌رمووی جا به‌ڕاستی ئێمه‌ قه‌ومه‌که‌تمان تاقی کرده‌وه‌ له‌پاش (هاتنی) تۆ وه‌ سامیری گومڕای کردن.
  ئینجا (پاش وه‌رگرتنی ته‌ورات) مووسا گه‌ڕایه‌وه‌ بۆ لای گه‌له‌که‌ی به‌ قار و خه‌شمه‌وه‌ وتی ئه‌ی گه‌له‌که‌م ئایا په‌روه‌ردگارتان به‌ڵێنی پێ نه‌دان به‌ به‌ڵێنی چاك بۆچی من زۆرم پێ چوو یان هه‌ر ویستتان توڕه‌یی و خه‌شم له‌لایه‌ن په‌روه‌ردگارتانه‌وه‌ یه‌خه‌تان بگرێ بۆیه‌ به‌ڵێنی منتان شکاند.
  وتیان ئێمه‌ به‌ڵێنه‌که‌ی تۆمان نه‌شکاند به‌ویست و ده‌سه‌ڵاتی خۆمان به‌ڵکو ئێمه‌ چه‌ند کۆڵ و بارێ درابوو به‌ کۆڵماندا له‌ خشڵی قیبتییه‌کان جا فڕێماندایه‌ (ناو ئاگره‌وه‌) هه‌روه‌ها سامیریش فڕێی دا.
  ئیتر (سامیری له‌و خشڵه‌ تواوانه‌) په‌یکه‌ری گوێره‌که‌یه‌کی بۆ دروست کردن بۆڕه‌یه‌کی هه‌بوو (وه‌ك بۆڕه‌ی گوێره‌که‌) ئینجا وتیان ئه‌مه‌یه‌ خوای ئێوه‌و خوای مووساشه‌ ئه‌وه‌(مووسا) له‌ بیری چووه‌(ده‌گه‌ڕێ به‌شوێن خوا) دا.
  ئایا ئه‌وان نازانن (نابینن) (ئه‌و گوێره‌که‌یه‌) وه‌ڵامی هیچ وته‌یه‌کیان ناداته‌وه‌ وه‌ خاوه‌نی هیچ زیان و قازانجێکی نییه‌ بۆیان.
  سوێند به‌خوا به‌ڕاستی هاروون پێی وتن له‌وه‌وپێش ئه‌ی گه‌له‌که‌م بێگومان ئێوه‌ به‌م (گوێره‌که‌یه‌) تاقی کرانه‌وه‌ (گومڕا بوون) به‌ڕاستی په‌روه‌ردگاری ئێوه‌ خوای میهره‌بانه‌ که‌واته‌ شوێنی من بکه‌ون گوێ ڕایه‌ڵی فه‌رمانی من بن.
  وتیان هه‌رگیز واز ناهێنین و به‌ ده‌وریدا دێین و ده‌یپه‌رستین هه‌تا مووسا ده‌گه‌ڕێته‌وه‌ بۆ لامان.
  مووسا وتی ئه‌ی هاروون چ شتێك به‌رگری کردیت کاتێ بینیت ئه‌مانه‌ گومڕا بوون.
  له‌وه‌ی که‌ شوێن من بکه‌وی ئایا سه‌رپێچی فه‌رمانی منت کرد ؟.
  هاروون فه‌رمووی ئه‌ی کوڕی دایکم موی ڕیش و سه‌رم مه‌گره‌و ڕامه‌کێشه‌ به‌ڕاستی ترسام که‌ (هاتیته‌وه‌ پێم) بڵێیت تۆ جیاوازیت خسته‌ نێوان به‌نی ئیسرائیلیه‌کانه‌وه‌ و چاوه‌ڕوانی فه‌رمانی منت نه‌کرد.
  مووسا وتی ئه‌ی سامیری تۆ ئه‌م کاره‌ ترسناکه‌ چی بوو کردت.
  سامیری وتی من شتێکم زانی ئه‌وان نه‌یانزانی (یا من شتێکم بینی ئه‌وان نه‌یان بینی) ئینجا من مشتێکم له‌ شوێن پێی (ووڵاخه‌که‌ی) جوبره‌ئیل هه‌ڵگرت وه‌ پرژاندم (به‌ خشڵه‌ تواوه‌که‌دا) به‌و جۆره‌ نه‌فسم ئه‌و کاره‌ی بۆ جوان و شیرین کردم.
  مووسا وتی ده‌بڕۆ ئه‌وسا بێگومان تاماوی له‌م ژیانه‌دا (هه‌ر که‌س لێت نزیك بویه‌وه‌) ده‌بێ بڵێیت: نزیکم مه‌که‌وه‌ره‌وه‌، ده‌ستم لێ مه‌ده‌ وه‌ بێگومان به‌ڵێنێکیشت هه‌یه‌ (له‌ ڕۆژی دواییدا) هه‌رگیز ڕزگار نابێت لێی وه‌ سه‌یری په‌رستراوه‌که‌شت که‌ به‌رده‌وام ده‌تپه‌رست دڵنیابه‌ چاك ده‌یسوتێنین پاشان بێگومان (خۆڵه‌مێشه‌که‌ش) پرژو بڵاو ده‌که‌ینه‌وه‌ به‌ده‌ریادا به‌ پرژو بڵاوێکی وا (که‌ دروشمیشی نه‌مێنێ) ت.
  په‌رستراوی (ڕاسته‌قینه‌ی) ئێوه‌ ته‌نها خوایه‌ که‌ هیچ په‌رستراوێکی ڕاست نی یه‌ ئه‌و نه‌بێت زانیاری ئه‌و هه‌موو شتێکی گرتۆته‌وه‌.
  ئه‌ی (موحه‌ممه‌د(صلی الله‌ علیه‌ وسلم)) ئا به‌و جۆره‌ ده‌یگێڕینه‌وه‌ بۆت هه‌ندێك له‌ به‌سه‌رهات و هه‌واڵی ئه‌و(گه‌لانه‌ی) ڕابوردن بێگومان پێمان داوی له‌لایه‌ن خۆمانه‌وه‌ قورئان.
  هه‌ر که‌سێ پشتی تێ بکات ئه‌وه‌ به‌ڕاستی هه‌ڵیده‌گرێ له‌ ڕۆژی دواییدا بارێکی قورس له‌ تاوان.
  بێ بڕانه‌وه‌ تێیدا ده‌مێننه‌وه‌ چ بارێکی خراپ و بێ فه‌ڕیان به‌کۆڵه‌وه‌یه‌ له‌ ڕۆژی دواییدا.
  ئه‌و ڕۆژه‌ی که‌ فوو ده‌کرێ به‌ شه‌یپوردا (بۆ جاری دووه‌م) ئه‌وسا تاوان باران کۆده‌که‌ینه‌وه‌ له‌و ڕۆژه‌دا له‌ش و چاویان شین هه‌ڵگه‌ڕاوه‌.
  به‌ چرپه‌وه‌ له‌نێوان خۆیاندا ده‌ڵێن ئێوه‌ ته‌نها ده‌ (شه‌وو ڕۆژ له‌ دنیادا) ماونه‌ته‌وه‌.
  ئێمه‌ چاك ده‌زانین به‌وه‌ی ئه‌وان ده‌یڵێن کاتێ (ئه‌وه‌یان) که‌ ژیرتریانه‌ و نزیك تریانه‌ له‌ ڕاستی یه‌وه‌ ده‌ڵێ ئێوه‌ ته‌نها یه‌ك ڕۆژ ماونه‌ته‌وه‌.
  ئه‌ی (موحه‌ممه‌د(صلی الله‌ علیه‌ وسلم)) پرسیارت لێ ده‌که‌ن سه‌باره‌ت به‌ شاخه‌کان تۆش بڵێ په‌روه‌ردگار له‌ بێخیان دێنێ و وردو خاشیان ده‌کات ئینجا با پرژو بڵاویان ده‌کاته‌وه‌.
  ئینجا ڕێك و ساف بێ ئاوو گژوگیاو ده‌یهێڵێته‌وه‌.
  نابینی تێیدا هیچ جۆره‌ لاری و به‌رزی و نزمییه‌ك.
  له‌و ڕۆژه‌دا هه‌موو ده‌که‌ونه‌ شوێن جاڕده‌ری (کۆکردنه‌وه‌) لاره‌ جڵه‌وی ناکه‌ن له‌ فه‌رمانی له‌ ترسی خوای میهره‌بان هه‌موو ده‌نگه‌کان نزم ده‌بن چپه‌چپ نه‌بێ شتێك نابیستی.
  ئا له‌و ڕۆژه‌دا تکا کردن سوودی نیه‌ مه‌گه‌ر که‌سێ خوای میهره‌بان ڕێگای بدات و له‌و وته‌که‌شی ڕازی بێ.
  خوا ده‌زانێ و ئاگاداره‌ به‌ هه‌موو ئه‌و شتانه‌ی له‌ پێشیانه‌وه‌یه‌ (له‌ قیامه‌تدا چاوه‌ڕێیانه‌) وه‌ به‌ هه‌موو ئه‌و شتانه‌ له‌ پاشیانه‌وه‌یه‌ (له‌ دنیادا کردوویانه‌) به‌ڵام ئه‌وان ده‌رباره‌ی خوا هه‌موو شتێك نازانن.
  هه‌موو ده‌م و چاوه‌کان (له‌ ڕۆژی قیامه‌تدا) مل که‌چ و فه‌رمانبه‌ردارن بۆ (خوای) هه‌میشه‌ زیندوو و ڕاگری بوونه‌وه‌ره‌ بێگومان زه‌ره‌رمه‌ند بووه‌ ئه‌وه‌ی که‌ باری سته‌می هه‌ڵگرتبێ.
  ئه‌وه‌ش کرده‌وه‌ چاکه‌کانی کردبێ باوه‌ڕداریش بووبێت ئه‌وه‌ نه‌ له‌ سته‌م ده‌ترسێ (لێی بکرێ) نه‌ له‌ که‌م کردنه‌وه‌ی پاداشتی (ده‌ترسێ) ت.
  ئا به‌و جۆره‌ قورئانێکی عه‌ره‌بیمان دابه‌زاندووه‌ به‌ چه‌ند جۆرو شێواز هه‌ڕه‌شه‌مان له‌ودا باسکردووه‌ بۆ ئه‌وه‌ی له‌ خوا بترسن و خۆیان بپارێزن (له‌ تاوان) یا بیرکردنه‌وه‌و بێ داری دروست ببێ بۆیان (به‌هۆی قورئان) ه‌وه‌.
  ئینجا به‌رزو بڵنده‌ ئه‌و خوایه‌ که‌ ده‌سه‌ڵات دارێکی (پادشایه‌کی) حه‌ق و ڕاسته‌ په‌له‌ مه‌که‌ له‌ (خوێندنی) قورئاندا له‌پێش ئه‌وه‌ی سرووش کردنه‌که‌ی بۆت ته‌واو بێت وه‌ بڵێ ئه‌ی په‌روه‌ردگارم زانست و زانیاریم زیاد بکه‌.
  سوێند به‌خوا به‌ڕاستی ئێمه‌ پێشتر په‌یمان و به‌ڵێنمان له‌ ئاده‌م وه‌رگرت (له‌ دره‌ختی قه‌ده‌غه‌کراو نه‌خوات) به‌ڵام کاری پێ نه‌کرد (له‌بیری چوو) وه‌ ئێمه‌ له‌ودا لێبڕانمان نه‌دی.
  باسی ئه‌و کاته‌ بکه‌ به‌ فریشته‌کانمان وت: سوژده‌ به‌رن بۆ ئاده‌م ئه‌وانیش هه‌موو سوژده‌یان برد جگه‌ له‌ شه‌یتان که‌ سه‌رپێچی کرد (و سوژده‌ی) نه‌برد.
  ئینجا وتمان ئه‌ی ئاده‌م به‌ڕاستی ئه‌م (ئیبلیسه‌) دوژمنی تۆو هاوسه‌ره‌که‌ته‌ که‌واته‌ (ئاگادار بن) له‌ به‌هه‌شت ده‌رتان نه‌کات چونکه‌ دووچاری ناخۆشی و زه‌حمه‌ت ده‌بیت.
  بێگومان تۆ له‌و (به‌هه‌شته‌) دا برسیت نابێ و ڕووت و قوت نابی.
  و بێگومان له‌ودا تینووت نابێ وه‌ هه‌تاوی (خۆر) لێت نادات (ئازارت پێ ناگایه‌نێ) ت.
  ئینجا شه‌یتان نیازی خراپی خسته‌ دڵیه‌وه‌ وتی ئه‌ی ئاده‌م ئایا نیشانت بده‌م دره‌ختی نه‌مری (هه‌ر که‌س لێی بخوات هه‌رگیز نامرێ) و موڵك و ده‌سه‌ڵاتێ هه‌ر دوایی نه‌یه‌ت.
  ئینجا هه‌ردووکیان له‌و (به‌روبوومی دره‌خته‌) یان خوارد به‌و هۆیه‌وه‌ (جل و به‌رگیان داماڵدراو) ده‌رکه‌وت عه‌یب و عه‌وره‌تیان وه‌ ده‌ستیان کرد به‌ داپۆشینی له‌شیان به‌ گه‌ڵای (دره‌خته‌کانی) به‌هه‌شت وه‌ ئاده‌م سه‌رپێچی فه‌رمانی په‌روه‌ردگاری کرد ئیتر له‌ڕێگای ڕاست لای دا.
  پاشان په‌روه‌ردگاری هه‌ڵیبژارد (بۆ پێغه‌مبه‌رێتی) و ته‌وبه‌ی لێ قبووڵ کردو ڕێنموونی کرد.
  خوا فه‌رمووی هه‌ردووکتان بڕۆنه‌ خواره‌وه‌ له‌وێ (به‌هه‌شت) به‌یه‌که‌وه‌ (نه‌وه‌کانتان) ده‌بنه‌ دوژمنی یه‌کتری جا ئه‌گه‌ر (به‌ پێغه‌مبه‌راندا) په‌یامتان بۆ هات له‌لایه‌ن منه‌وه‌ ئه‌وسا ئه‌وه‌ی شوێنی ڕێنموونی من بکه‌وێ ئه‌و (له‌ دنیادا) گومڕا نابێ و (له‌ ڕۆژی دواییدا) تووشی ناخۆشی و زه‌حمه‌ت نابێ.
  وه‌ هه‌ر که‌سێ ڕوو وه‌رگێڕێ له‌ ڕێبازو یادی من ئه‌وه‌ بێگومان ئه‌و که‌سه‌ گوزه‌رانێکی سه‌خت و ته‌نگی ده‌بێت (له‌ گۆڕدا) و له‌ ڕۆژی دواییشدا حه‌شری ده‌که‌ین به‌ کوێری.
  ده‌ڵێ ئه‌ی په‌روه‌ردگارم بۆچی به‌ کوێری حه‌شرت کردم خۆ من (له‌ دنیادا) ساغ و بینا بووم.
  خوا ده‌فه‌رموێ هه‌ربه‌و شێوه‌ی ئایه‌ته‌کانی ئێمه‌ت بۆ هات و له‌بیری خۆت برده‌وه‌ (و کوێر بوویت له‌ ئاستیدا) به‌هه‌مان شێوه‌ تۆش ئه‌مڕۆ گوێت پێ نادرێ له‌بیر ده‌کرێی.
  وه‌ هه‌ر به‌و جۆره‌ تۆڵه‌ ده‌ستێنین له‌وه‌ی زیاده‌ ڕه‌وی کردبێت و باوه‌ڕی نه‌هێنا بێ به‌ ئایه‌ته‌کانی په‌روه‌ردگاری وه‌ سزای ڕۆژی دوایی به‌تین ترو به‌رده‌وام تره‌ له‌ سزای دنیا.
  ده‌ی ئایا  (خوا) بۆی ڕوون نه‌کردوونه‌ته‌وه چه‌ندمان له‌ ناو برد له‌گه‌ل و نه‌وه‌ی چه‌رخه‌کانی پێش ئه‌مان که‌ ( ئه‌م بێ باوه‌ڕانه‌) ده‌گه‌ڕێن و هات و چۆ ده‌که‌ن به‌جێ و شوێنه‌کانیاندا به‌ڕاستی له‌وه‌دا( که‌باسکرا) چه‌ند به‌ڵگه‌ ونیشانه‌ی هه‌یه‌ بۆ ئه‌و که‌سانه‌ی که‌ ژیرن.‌
  ئه‌گه‌ر له‌به‌ر به‌ڵێن و بڕیارێك نه‌بوایه‌ له‌ په‌وه‌ردگارته‌وه‌ پێشتر دراوه‌ (بۆ له‌ناو بردنیان) بێگومان (له‌ ناو بردنی بێ باوه‌ڕان) پێویست ده‌بوو ئه‌گه‌ر ماوه‌ی دیاری کراویش نه‌بوایه‌ که‌ قیامه‌ته‌.
  که‌واته‌ (ئه‌ی موحه‌ممه‌د (صلی الله‌ علیه‌ وسلم)) ئارام بگره‌ له‌سه‌ر ئه‌وه‌ی ئه‌وانه‌ ده‌یڵێن و په‌وه‌ردگارت به‌ پاکی ڕابگره‌ و سوپاسی بکه‌ له‌ پێش هه‌ڵاتنی خۆر و له‌ پێش ئاوا بوونی دا و له‌ هه‌ندێ کات و ساته‌کانی شه‌ودا خوا بپه‌رسته‌ و نوێژ بکه‌ وه‌ له‌ سه‌ره‌تاو کۆتایی ڕۆژدا بۆ ئه‌وه‌ی (پاداشتێ بدرێیته‌وه‌) که‌ پێی ڕازی بیت.
  تۆ چاوه‌کانت مه‌بڕه‌ ئه‌و نازو نیعمه‌تانه‌ی داومانه‌ به‌ تاقم و ده‌سته‌یه‌ له‌وان (بێ باوه‌ڕان) (چونکه‌ ئه‌وه‌) زینه‌ت و جوانی ئه‌م ژیانی دنیایه‌ بۆ ئه‌وه‌یه‌ تاقییان بکه‌ینه‌وه‌ تیایدا دڵنیابه‌ ڕزق و ڕۆزی په‌ر‌وه‌ردگارت (له‌ دوا ڕۆژدا) چاکتر و به‌رده‌وامتره‌.
  ئه‌ی موحه‌ممه‌د (صلی الله‌ علییه‌ وسلم) فه‌رمان بده‌  به‌ ئه‌ندامانی خێزانه‌که‌ت به‌ نوێژ کردن و خۆشت خۆڕاگر و به‌رده‌وام به‌ له‌سه‌ر به‌جێ هێنانی ئێمه‌ داوای ڕۆزیت لێ ناکه‌ین به‌ڵکو ئێمه‌ ڕزق و ڕۆزی تۆ ده‌ده‌ین و سه‌ره‌نجامی  چاك بۆ پارێزکاران و خواناسانه‌.
  بێ باوه‌ڕان وتیان (ئه‌گه‌ر ڕاسته‌ پێغه‌مبه‌‌ره‌) ده‌ی بۆ بۆمان ناهێنێ به‌ڵگه‌و موعیجیزه‌یه‌ك له‌لایه‌ن په‌روه‌ردگاریه‌وه‌ ئایا ئه‌وان به‌ڵگه‌ی ئاشکرایان بۆ نه‌هاتووه‌ که‌ له‌ په‌ڕاوه‌ پێشووه‌کاندا هه‌بوو وه‌ك ته‌ورات و ئینجیل.
  ئه‌گه‌ر ئێمه‌ ئه‌وانمان له‌ناو ببردایه‌ به‌ سزایه‌ك پێش (ناردنی پێغه‌مبه‌ر(صلی الله‌ علیه‌ وسلم)) بێگومان (له‌ دوا ڕۆژدا) ده‌یان وت ئه‌ی په‌روه‌ردگارمان بۆچی (له‌ دنیادا) پێغه‌مبه‌رێکت بۆ نه‌ناردین تا شوێنی به‌رنامه‌و ئایه‌ته‌کانی تۆ بکه‌وتینایه‌‌ پێش ئه‌وه‌ی سه‌رشۆڕ و ڕیسوا ببین.
  ئه‌ی (موحه‌ممه‌د (صلی الله‌ علیه‌ وسلم)) بڵێ : هه‌موو چاوه‌ڕوانین(چ لایه‌کمان سه‌رده‌که‌وین) ده‌ ئێوه‌ ش چاوه‌ڕوان بن ئه‌وسا له‌ ئاینده‌دا ده‌زانن چ که‌سێ خاوه‌نی ڕێگای ڕاسته‌ و چ که‌سێ ڕێنموونی وه‌رگرتووه‌.
  لێپرسینه‌وه‌ی خه‌ڵکی نزیك بۆته‌وه‌ به‌ڵام ئه‌وان له‌ بێ ئاگایی و غه‌فڵه‌تدا پشت تێکه‌ر و ڕوو وه‌رگێرن له‌ ئایینی خوا.
  هه‌ر په‌یامێکی تازه‌یان له‌ په‌روه‌ردگاریانه‌وه‌ بۆ بێت (که‌ قورئانه‌) ئه‌وان ده‌یبیستن و گاڵته‌ی پێ ده‌که‌ن.
  دڵه‌کانیان بێ ئاگایه‌ زۆر به‌ نهێنی چپه‌یان ده‌کرد ئه‌وانه‌ی سته‌میان کردبوو (ده‌ڵێن) ئایا ئه‌م (پێغه‌مبه‌ر) ه‌ش هه‌ر به‌شه‌رێك نییه‌ وه‌ك ئێوه‌ ده‌ی ئایا ئێوه‌ ده‌ڕۆن به‌ دوای جادوودا له‌ کاتێکدا ئێوه‌ ده‌بینن (ده‌زانن ئه‌وه‌ی موحه‌ممه‌د (صلی الله‌ علیه‌ وسلم) ده‌یڵێ ) سیحره‌.
  پێغه‌مبه‌ر (صلی الله‌ علیه‌ وسلم) فه‌رمووی په‌روه‌ردگارم به‌ هه‌موو قسه‌یه‌ك (چرپه‌یه‌ك) ده‌زانێ له‌ ئاسمان بێ یا له‌ زه‌وی ئه‌و زاته‌ بیسه‌ری زانایه‌.
  ئه‌وانه‌ وتیان نا (ئه‌وه‌ی موحه‌ممه‌د (صلی الله‌ علیه‌ وسلم) هێناویه‌تی نیگا نییه‌) به‌ڵکو چه‌ند خه‌و بینینێکی تێكه‌ڵ و پێکه‌ڵی (موحه‌ممه‌ده‌ (صلی الله‌ علیه‌ وسلم) نا به‌ڵکو موحه‌ممه‌د (صلی الله‌ علیه‌ وسلم) خۆی ئه‌م (قورئانه‌) ی هه‌ڵبه‌ستووه‌ نا به‌ڵکو ئه‌و (موحه‌ممه‌ده‌ (صلی الله‌ علیه‌ وسلم) شاعیره‌ ده‌با نیشانه‌ و موعجیزه‌یه‌کمان بۆ بێنێ وه‌ك (ئه‌و موعجیزانه‌ی) پێغه‌مبه‌رانی پێشووی پێ نێر درابوو.
  بڕوایان نه‌هێنا (خه‌ڵکی) هیچ شارو ئاوه‌دانێك پێش ئه‌مان که‌ له‌ ناومان بردوون ده‌ی ئایا ئه‌مان باوه‌ڕدێنن.
  نه‌مان ناردووه‌ پێش تۆ (ئه‌ی موحه‌ممه‌د(صلی الله‌ علیه‌ وسلم) جگه‌ له‌ پیاوانێك که‌ نیگاو سرووشمان بۆ کردوون ده‌ی پرسیار بکه‌ له‌ خاوه‌نی کتێبه‌کانی (پێشوو زانایانی گاوور و جووله‌که‌) ئه‌گه‌ر ئێوه‌ نازانن.
  ئێمه‌ ئه‌و پێغه‌مبه‌رانه‌مان نه‌کردۆته‌ په‌یکه‌رێك که‌ خواردن نه‌خۆن وه‌ ئه‌وان هه‌میشه‌یی و نه‌مر نه‌بوون.
  پاشان به‌ڵێنێك که‌ پێمان دابوون به‌جێمان هێنا جا ئه‌وانه‌ و هه‌رکه‌سێکمان ده‌ویست (له‌ باوه‌ڕداران) ڕزگارمان کردن وه‌ زیاده‌ ڕه‌وانمان له‌ناو برد.
  سوێند به‌خوا ناردومانه‌ته‌ خواره‌وه‌ کتێبێك بۆ ئێوه‌ که‌ سه‌ربه‌رزی و ناوبانگی ئێوه‌ی تێدایه‌ ده‌ی ئایا بۆ بیر ناکه‌نه‌وه‌.
  چه‌نده‌ها شارو دێهاتمان تێك شکاند (له‌ ناو برد) که‌(خه‌ڵکه‌که‌ی) سته‌مکار بوون وه‌ پاش ئه‌وان گه‌ل و تاقمی ترمان (له‌ جێیان) به‌دی هێنا.
  جا وه‌ختێ (بێ باوه‌ڕان) هه‌ستیان کرد به‌ سزاو تۆڵه‌ی ئێمه‌ ده‌ست به‌جێ ئه‌وان له‌و شارانه‌ به‌چه‌سپانی ڕایان ده‌کرد.
  فریشته‌کان به‌ گاڵته‌وه‌ پێیان ده‌ڵێن ڕامه‌که‌ن و بگه‌ڕێنه‌وه‌ بۆ لای ئه‌و نازو نیعمه‌تانه‌ی که‌ ڕۆچوون تێیدا وه‌ (بگه‌ڕێنه‌وه‌) بۆ سه‌ر خانوو ماڵه‌کانتان به‌ڵکو پرسیارتان لێ بکرێ له‌وه‌ی به‌سه‌رتان هاتووه‌.
  له‌گه‌ڵ هه‌ڵهاتندا ده‌یان وت: هاوار بۆ ئێمه‌ بێگومان ئێمه‌ سته‌مکار بووین.
  ئیتر به‌رده‌وام ئه‌مه‌ هاواریان بوو (هاوار بۆ ئێمه‌) هه‌تا هه‌موویانمان دروێنه‌ و خامۆش کرد له‌ ناومان بردن.
  ئێمه‌ دروستمان نه‌کردووه‌ ئاسمان و زه‌وی و ئه‌وه‌ی له‌ نێوانیاندایه‌ به‌ گاڵته‌و بێ هوده‌.
  ئه‌گه‌ر بمان ویستایه‌ سه‌رقاڵی بۆ خۆمان هه‌ڵبژێرین ( وه‌ك هاوسه‌رو منداڵ) له‌ لایه‌ن خۆمانه‌وه‌ هه‌ڵمان ده‌بژارد.
  واز له‌وه‌ بێنه‌ به‌ڵکو حه‌ق ده‌ده‌ین به‌سه‌ر به‌تاڵ و ناحه‌قدا به‌هۆیه‌وه‌ (به‌تاڵ) مێشکی ده‌پژێ و تێکده‌شکێ ئینجا ده‌ست به‌جێ به‌تاڵ ده‌فه‌وتێ و له‌ناو ده‌چێت هاوار (سزا به‌تین) بۆ ئێوه‌ له‌به‌ر ئه‌وه‌ی ده‌یڵێن و ڕه‌وای ده‌ده‌ن بۆ خوا له‌ هاوسه‌ر و منداڵ.
  ته‌نها بۆ خوایه‌ ئه‌وه‌ی له‌ ئاسمانه‌کان و زه‌ویدایه‌ وه‌ ئه‌وانه‌ (فریشتانه‌) ی لای خوان هه‌رگیز له‌ په‌رستنی ئه‌و خۆیان به‌زل نازانن قه‌تیش ماندوو نابن.
  شه‌وو ڕۆژ ته‌سبیحات و ستایش ده‌که‌ن ماندوو نابن و سارد نابنه‌وه‌.
  ئایا ئه‌وانه‌ هه‌ڵیان بژاردووه‌ (بڕیاریان داوه‌) چه‌ند په‌رستراوێك له‌زه‌وی دا (بۆ خۆیان) که‌ ئه‌وانه‌ (مردوو) زیندوو ده‌که‌نه‌وه‌؟.
  ئه‌گه‌ر له‌ هه‌ردووکیاندا (له‌ ئاسمان و زه‌ویدا) چه‌ند په‌رستراوێك هه‌بوایه‌ جگه‌ له‌ خوا بێگومان (ئاسمان و زه‌وی) هه‌ر دوو کاول و وێران ده‌بوون ده‌ی پاك و بێگه‌ردی بۆ خوای په‌وه‌ردگاری عه‌رش له‌وه‌ی بێ باوه‌ڕان ڕه‌وای ده‌ده‌ن بۆ خوا.
  خوا پرسیاری لێ ناکرێت (ڕه‌خنه‌ی لێ ناگیرێ) له‌ هه‌ر کارێك که‌ ده‌یکات به‌ڵام ئه‌وان (ئاده‌میزاد) پرسیاریان لێ ده‌کرێ.
  ئایا ئه‌وانه‌ هه‌ڵیان بژاردووه‌ (بڕیاریان داوه‌) چه‌ند په‌رستراوێك جگه‌ له‌خوا (پێیان) بڵێ به‌ڵگه‌تان بێنن (له‌سه‌ر ئه‌وه‌ی بڕیارتان داوه‌) ئه‌مه‌ قسه‌ی ئه‌م قورئانه‌یه‌ (خوا ناردویه‌تی)  بۆ من وه‌ قسه‌ی ئه‌و (په‌یامانه‌یه‌) له‌ پێش منه‌، هاتوون( وه‌ك ته‌ورات و ئینجیل له‌ هیچیاندا بوونی چه‌ند په‌رستراوێك ڕه‌وا نه‌دراوه‌ ) به‌ڵام زۆربه‌ی زۆریان حه‌ق و ڕاستی نازانن له‌به‌ر ئه‌وه‌ پشتی تێده‌که‌ن و ڕووی لێ وه‌رده‌گێڕن.
  وه‌ ئێمه‌ نه‌مان ناردووه‌ پێش تۆ هیچ پێغه‌مبه‌رێك مه‌گه‌ر نیگامان بۆ ناردووه‌ (به‌وه‌ی که‌) بێگومان جگه‌ له‌ من هیچ په‌رستراوێك نی یه‌ که‌واته‌ ته‌نها من بپه‌رستن.
  وه‌ (بێ باوه‌ڕان) وتیان خوای میهره‌بان منداڵی بۆ خۆی بڕیارداوه‌ (که‌ فریشته‌کانن) پاك و بێگه‌رده‌ خوا (له‌م شتانه‌) به‌ڵکو ئه‌وانه‌ (فریشته‌) به‌نده‌ی ڕێز گیراوی خوان.
  له‌ خوا پێش ناکه‌ون به‌ قسه‌و وته‌ وه‌ ئه‌وان به‌ فه‌رمانی خوا کار ده‌که‌ن.
  خوا ده‌زانێ ئاگاداره‌ به‌ ئه‌وه‌ی له‌ دنیا له‌به‌ر ده‌ستیاندایه‌ وه‌ به‌ ئه‌وه‌ی له‌ ڕۆژی دواییدا بۆیان ئاماده‌ کراوه‌ وه‌ (فریشته‌کان ) تکا ناکه‌ن ته‌نها بۆ ئه‌و که‌سه‌ نه‌بێ (خوا) ڕازی بێ (تکای بۆ بکرێ) وه‌ ئه‌وان (فریشته‌کان) له‌ ترس و هه‌یبه‌تی خوا زۆر ده‌ترسن.
  وه‌ هه‌ر کام له‌وانه‌ (فریشته‌کان) بڵێ بێگومان منیش په‌رستراوم جگه‌ له‌ خوا ئه‌و به‌ (ئاگری) دۆزه‌خ تۆڵه‌ی لێ ده‌سه‌نین هه‌ر به‌و جۆره‌ پاداشتی سته‌مکاران ده‌ده‌ینه‌وه‌ (تۆڵه‌یان لێ) ده‌که‌ینه‌وه‌.
  ئایا نه‌یان دی (نه‌یان زانیوه‌) ئه‌وانه‌ بێ بڕوا بوون که‌ ئاسمانه‌کان و زه‌وی هه‌ردووکیان پێکه‌وه‌ لکابوو (یه‌ك پارچه‌ بوون) ئینجا له ‌یه‌کترمان جیاکردنه‌وه‌ وه‌ فه‌راهه‌ممان هێنا له‌ ئاو هه‌موو شتێکی زیندوو ده‌ی ئایا ئه‌وانه‌ هه‌ر باوه‌ڕ ناهێنن ؟.
  وه‌ دروستمان کردووه‌ (دامان ناوه‌) له‌ زه‌وی دا چه‌ند شاخی دامه‌زراو بۆ ئه‌وه‌ جووڵه‌ جوڵ نه‌کات به‌وانه‌ی (به‌سه‌ر پشتێوه‌ن) وه‌ سازاندومانه‌ له‌ زه‌وی (یا شاخه‌کان) دا دۆڵ و ڕێگاوبانی زۆر تا ئه‌وان شاره‌زا بن و پێویستی خۆیان دابین بکه‌ن.
  وه‌ ئاسمانمان کردووه‌ به‌ سه‌قفێکی (سه‌رێکی) پارێزراو به‌ڵام ئه‌وانه‌ سه‌باره‌ت به‌ ئایه‌ته‌کانی ئاسمان پشت تێکه‌رو ڕوو وه‌رگێڕ بوون.
  وه‌ هه‌ر ئه‌و (خوا) یه‌ که‌ شه‌وو ڕۆژی دروست کردووه‌ وه‌ خۆرو مانگیش (ی دروست کردووه‌) هه‌ریه‌ك له‌وان له‌ خولگه‌یه‌کدا ده‌سوڕێنه‌وه‌.
  بڕیارمان نه‌داوه‌ بۆ هیچ که‌سێك له‌ پێش تۆوه‌ مانه‌وه‌ی هه‌میشه‌یی (نه‌مری) ئینجا ئه‌گه‌ر تۆ بمری (دوا مردنی تۆ) جا ئایا ئه‌وان ژیانیان به‌رده‌وام ده‌بێ و نامرن (نه‌خێر)ا.
  هه‌موو که‌سێك مردن ده‌چێژێ (ده‌مرێ) وه‌ ئێمه‌ تاقیتان ده‌که‌ینه‌وه‌ به‌ خراپه‌و ناخۆشی وه‌ به‌ چاکه‌و خۆشی تا ده‌رده‌که‌وێ (چاك و خراپ) وه‌ هه‌ر بۆ لای ئێمه‌ ده‌گه‌ڕێنه‌وه‌.
  وه‌ کاتێ تۆ (محه‌ممه‌د(صلی الله‌ علیه‌ وسلم)) ده‌بینن ئه‌وانه‌ی بێ باوه‌ڕ بوون جگه‌ له‌ گاڵته‌و لاقرتی کردن به‌ تۆ هیچی تر ناکه‌ن (به‌سه‌ر سامیه‌که‌وه‌ ده‌ڵێن) ئا ئه‌مه‌ ئه‌و که‌سه‌یه‌ (به‌ خراپی) باسی بته‌کانتان ده‌کات له‌ کاتێکدا خۆیان به‌باسی (به‌ قورئانی) خوای میهره‌بان بێ بڕوان.
  سرووشتی ئینسان له‌سه‌ر په‌له‌کردن به‌دی هێنراوه‌ به‌زوویی تۆڵه‌ی خۆمتان نیشان ده‌ده‌م که‌واته‌ په‌له‌ مه‌که‌ن.
  وه‌ (بت په‌رستان به‌گاڵته‌وه‌) ده‌ڵێن ئه‌م به‌ڵێنی (تۆڵه‌یه‌) که‌ی دێ ئه‌گه‌ر ئێوه‌ ڕاستگۆن.
  ئه‌‌گه‌ر ئه‌وانه‌ی که‌ کافرن بیان زانیایه‌ (چ سزایه‌کی سه‌خت له‌به‌ر ده‌میاندایه‌) کاتێ ناتوانن دووری بخه‌نه‌وه‌ بڵێسه‌ی ئاگر له‌ده‌م و چاوو پشتیان وه‌ ئه‌وان یارمه‌تی نادرێن.
  به‌ڵکو له‌ ناکاودا تووشیان دێت و سه‌رسامیان ده‌کات (به‌شێوه‌یه‌ك) نه‌ ده‌توانن بیگێڕنه‌وه‌ (به‌رگری بکه‌ن) وه‌ نه‌ مۆڵه‌تیشیان ده‌درێت(ته‌وبه‌) بکه‌ن.
  سوێند به‌خوا بێگومان گاڵته‌و لاقرتێ کراوه‌ به‌ پێغه‌مبه‌رانی پێش تۆش ئینجا ده‌وری ئه‌وانه‌ی دا له‌وان که‌ گاڵته‌یان ده‌کرد (به‌ پێغه‌مبه‌ران) ئه‌و سزای ئه‌وان گاڵته‌یان پێ ده‌کرد.
  بڵێ (به‌گاڵته‌ که‌ران) کێ (ده‌توانێ) ئێوه‌ بپارێزێ به‌شه‌و و به‌ڕۆژ له‌ (سزای) خوای میهره‌بان به‌ڵکو ئه‌وانه‌ به‌رده‌وام پشت هه‌ڵئه‌که‌ن له‌ یادو باسی په‌روه‌ردگاریان.
  ئاخۆ (ئه‌و بێ باوه‌ڕانه‌) چه‌ند په‌رستراوێکیان هه‌یه‌ جگه‌ له‌ ئێمه‌ به‌رگری (سزا) یان لێ بکات (ئه‌و په‌رستراوانه‌) ناتوانن یارمه‌تی خۆیان بده‌ن وه‌ له‌لایه‌ن ئێمه‌شه‌وه‌ په‌نا نادرێن.
  به‌ڵکو ئێمه‌ ئه‌وان و باوو باپیرانمان ژیاندووه‌ به‌ خۆشی (نازو نیعمه‌تی دنیامان پێ دابوون) تاته‌مه‌نی زۆریان به‌سه‌ر برد ده‌ی ئایا ئه‌وانه‌ (قوڕه‌یش) سه‌رنج ناده‌ن که‌ بێگومان ئێمه‌ (وورده‌ ورده‌) دێینه‌ خاك و وڵاتی (ئه‌وان) له‌ هه‌موو ‌لایه‌کی یه‌وه‌ که‌می ده‌که‌ینه‌ (به‌ ڕزگار کردن له‌لایه‌ن موسوڵمانانه‌وه‌) ده‌ی ئایا ئه‌وان زاڵ و سه‌رکه‌وتوون (یا) ئێمه‌.
  ئه‌ی (موحه‌ممه‌د(صلی الله‌ علیه‌ والم)) بڵێ: بێگومان من ته‌نها ئێوه‌ بێدار ده‌که‌مه‌وه‌ (ده‌تان ترسێنم) به‌نیگا و سرووش وه‌ که‌ڕه‌کان بانگه‌واز(ی حه‌ق) نابیستن کاتێ ده‌ترسێنرێن.
  سوێند به‌خوا ئه‌گه‌ر دووچاریان بێت که‌مێك له‌ سزای په‌روه‌ردگارت بێگومان ئه‌وان ده‌ڵێن هاوارو تیاچوون بۆ ئێمه‌‌ به‌ڕاستی ئێمه‌ (هه‌موومان) سته‌مکار بووین.
  وه‌ ئێمه‌ داده‌نێین ته‌رازووه‌کانی دادپه‌روه‌ری (که‌ کرده‌وه‌ی پێ ده‌کێشرێ) له‌ ڕۆژی قیامه‌تدا ئینجا هیچ که‌س که‌مترین سته‌می لێ ناکرێ با قورسی (کرده‌وه‌که‌ی) به‌قه‌ده‌ر تۆو خه‌رته‌له‌یه‌کیش بێت ئێمه‌ ده‌یهێنین و به‌سه‌ که‌ ئێمه‌ (خوا) ژمێریاری (کرده‌وه‌ی به‌نده‌کان) بین.
  سوێند به‌خوا به‌ڕاستی به‌خشیمان‌ به‌ مووسا و هاروون ته‌ورات (که‌ جیا که‌ره‌وه‌ی حه‌ق و به‌تاڵه‌) وه‌ ڕوون که‌ره‌وه‌ و یاد خه‌ره‌وه‌شه‌ بۆ پارێزکاران و له‌ خواترسان.
  ئه‌وانه‌ی که‌ ده‌ترسن له‌ په‌روه‌ردگاریان به‌ نادیاری وه‌ ئه‌وان (که‌سانێکن) له‌ ڕۆژی دوایی زۆر ده‌ترسن.
  وه‌ ئه‌م (قورئانه‌) یاد خه‌ره‌وه‌یه‌کی به‌فه‌ڕ و پیرۆزه‌ ناردوومانه‌ته‌ خواره‌وه‌ ده‌ی ئایا ئێوه‌ دانی پێدا نانێن (باوه‌ڕی) پێ ناکه‌ن.
  سوێند به‌خوا به‌ڕاستی به‌خشیمان به‌ ئیبراهیم ڕێنموونی و شاره‌زایی له‌پێشدا وه‌ ئێمه‌ له‌ (شیاوی) ئه‌و ئاگادار بووین.
  کاتێ وتی به‌ باوکی و گه‌له‌که‌ی ئا ئه‌م په‌یکه‌ره‌ و بتانه‌ چی یه‌ که‌ ئێوه‌ ده‌یان په‌رستن (به‌ لایانه‌وه‌ ماون) ه‌ته‌وه‌.
  گه‌له‌که‌ی وتیان باوو باپیرانمان دیوه‌ ئه‌مانه‌یان په‌رستووه‌.
  ئیبراهیم وتی: به‌ڕاستی ئێوه‌ خۆتان و باوو باپیرانتان له‌ گومڕاییه‌کی ئاشکرادان.
  له‌ (وه‌ڵامدا) وتیان ئایا ڕاستی و حه‌قت بۆ هێناوین یا تۆ گاڵته‌مان پێ ده‌که‌ی.
  ئیبراهیم وتی (حه‌قم هێناوه‌) به‌ڵکو په‌روه‌ردگاری ئێوه‌ په‌روه‌ردگاری ئاسمانه‌کان و زه‌وی یه‌ هه‌ر ئه‌ویش به‌دی هێناون وه‌ بێگومان من له‌سه‌ر ئه‌وانه‌ (که‌ باسم کرد) له‌ شایه‌ت و ئاگایانم.
  سوێند به‌خوا پیلان داده‌نێم بۆ (له‌ناو بردنی) بته‌کانتان دوای ئه‌وه‌ی پشتان تێکردن (به‌جێتان هێشت) ن.
  ئینجا ئیبراهیم هه‌موو بته‌کانی ورد کرد جگه‌ له‌ بته‌ زله‌که‌یان به‌ ئومێدی ئه‌وه‌ی بگه‌ڕێنه‌وه‌ بۆ لای ئه‌و (ئیبراهیم ئه‌ویش ڕاستیان پێ بڵێ به‌ڵکو باوه‌ڕ) بێنن.
  بت په‌رستان وتیان کێ ئه‌مه‌ی کردووه‌ به‌ خواکانمان (بته‌کانمان) به‌ڕاستی ئه‌و که‌سه‌ له‌ سته‌مکارانه‌ (ده‌بێ سزا) بدرێ.
  چه‌ند که‌سێ وتیان گوێمان له‌ لاوێك بوو باسی ئه‌وانی (بته‌کانی به‌ خراپه‌) ده‌کرد پێی ده‌ڵێن ئیبراهیم.
  کۆمه‌ڵێ له‌ گه‌له‌که‌ی وتیان که‌واته‌ بیهێنن له‌ پێش چاوی خه‌ڵك (بیوه‌ستێنن) به‌ڵکو (ئه‌وانه‌ی ده‌یناسنه‌وه‌) شایه‌تی له‌سه‌ر بده‌ن.
  وتیان ئایا تۆ ئه‌مه‌ت کردووه‌ به‌ خواکانمان (بته‌کانمان) ئه‌ی ئیبراهیم.
  ئیبراهیم وتی نه‌خێر به‌ڵکو ئه‌م بته‌ گه‌وره‌یان ئه‌وه‌ی کردووه‌ ده‌ پرسیار له‌وانه‌ (بته‌ شکاوه‌کان) بکه‌ن ئه‌گه‌ر ئه‌وانه‌ قسه‌ ده‌که‌ن.
  ئینجا گه‌ڕانه‌وه‌ بۆ لای یه‌کتری (سه‌ریان کرد به‌یه‌کدا) جا (له‌ناو خۆیاندا هه‌ندێکیان) وتیان به‌ڕاستی ئێوه‌ هه‌ر خۆتان سته‌مکارن.
  پاشان سه‌ربه‌ره‌و خوار کرانه‌وه‌ (گه‌ڕانه‌وه‌ بۆ سه‌ر سه‌ختی و نه‌فامییه‌که‌یان) به‌ڕاستی تۆ ده‌تزانی ئه‌و بتانه‌ قسه‌ ناکه‌ن.
  ئیبراهیم وتی ده‌ی ئێوه‌ ده‌په‌رستن؟ جگه‌ له‌ خوا شتانێ که‌ هیچ قازانج و سوودێکتان پێ ناگه‌یه‌نن وه‌ هیچ زیانێکیشتان لێ ناده‌ن.
  ئۆف بۆ ئێوه‌ بۆ ئه‌و بتانه‌ش که‌ ده‌یپه‌رستن له‌ جیاتی خوا ده‌ی ئایا ژیر نابن (بیرو هۆشتان ناخه‌نه‌) کار.
  هه‌ندێ( له‌ بت په‌رستان) وتیان (ئیبراهیم) چاك بسوتێنن و یارمه‌تی خواکانتان (بته‌کانتان) بده‌ن ئه‌گه‌ر ئێوه‌ ئه‌و کاره‌ ده‌که‌ن.
  که‌ (ئیبراهیمیان خسته‌ ئاگره‌وه‌) وتمان ئه‌ی ئاگر سارد به‌ره‌وه‌و بێ زیان به‌ بۆ ئیبراهیم.
  ئه‌وان ویستیان پیلان بگێڕن له‌ ئیبراهیم (به‌ سووتان له‌ناوی به‌رن) به‌ڵام ئێمه‌ ئه‌وانمان کرده‌ زه‌ره‌رمه‌ندترین (دۆڕاوترین) که‌س.
  وه‌ ئیبراهیم و لووطمان ڕزگار کرد و (ناردمانن) بۆ ئه‌و زه‌ویه‌ی (ووڵاتی شام) که‌ پیت و فه‌ڕمان تێ خستبوو.
  وه‌ به‌خشیمان به‌ ئیبراهیم ئیسحاق و (به‌ ئیسحاقیش) یه‌عقوب به‌ زیاد (له‌ داواکه‌ی ئیبراهیم که‌ داوای منداڵێکی کرد) وه‌ هه‌موویانمان کرد به‌ پیاوی چاك.
  وه‌ ئه‌وانمان کرد به‌ پێشه‌وا به‌ فه‌رمانی ئێمه‌ ڕێنموونی (خه‌ڵکیان) ده‌کرد وه‌ نیگامان کرد بۆیان ئه‌نجامدانی کاری چاك و نوێژکردن و زه‌کات دان وه‌ ئه‌وان هه‌ر بۆ ئێمه‌ عیباده‌تیان ده‌کرد.
  به‌خشیمان به‌ لووط پێغه‌مبه‌رێتی و زانیاری وه‌ ڕزگارمان کرد له‌ (ده‌ست خه‌ڵکی) ئه‌و شاره‌ی (سه‌دوم) که‌ (خه‌ڵکه‌که‌ی) کرده‌وه‌ی پیس و دزێویان ده‌کرد (نێربازیان ده‌کرد) به‌ڕاستی ئه‌وانه‌ گه‌لێکی خراپی له‌ فه‌رمان ده‌رچوو بوون.
  وه‌ لووطمان خسته‌ ناو ڕه‌حمه‌ت و میهره‌بانی خۆمانه‌وه‌ به‌ڕاستی لووط له‌ چاکان بوو.
  وه‌ پێشتر نووح پێغه‌مبه‌ر (علیه‌ السلام) هاواری (له‌ ئێمه‌) کرد ئینجا ئێمه‌ش وه‌ڵاممان دایه‌وه‌ به‌ ده‌نگیه‌وه‌ هاتین خۆی و (ئیماندارانی) خێزانه‌که‌یمان ڕزگار کرد له‌ ته‌نگانه‌ زۆر گه‌وره‌که‌ (لافاو و خنکاند) ن.
  وه‌ یارمه‌تیمان دا له‌ دژی ئه‌و گه‌له‌ی که‌ به‌ڵگه‌و ئایه‌ته‌کانی ئێمه‌یان به‌ درۆ ده‌زانی به‌ڕاستی ئه‌وانه‌ گه‌لێك بوون ڕۆچوو له‌ خراپه‌دا له‌به‌ر ئه‌و هه‌موویانمان خنکان (له‌ ئاوی تۆفانه‌که‌) دا.
  باسی داوودو سوله‌یمان بکه‌ کاتێ بڕیاریان ده‌رکرد ده‌رباره‌ی ئه‌و کشتوکاڵه‌ی که‌ به‌شه‌و ئاژه‌ڵی که‌سانێك تێیدا له‌وه‌ڕابوون (زیانیان لێ دابوو) وه‌ ئێمه‌ بۆ دادوه‌ری بڕیاره‌که‌یان ئاماده‌(ئاگادار) بووین.
  ئه‌وسا ئێمه‌ ئه‌وه‌ (دادوه‌ری چاکتر) مان فێری سوله‌یمان کرد(سوله‌یمان وتی: ئاژه‌ڵه‌ زیان خۆره‌که‌ بدرێته‌ ده‌ست خاوه‌ن کشتوکاڵه‌که‌ که‌ڵك له‌ شیرو به‌رهه‌میان وه‌ربگرێ وه‌ کشتوکاڵه‌که‌ش بدرێته‌ ده‌ست خاوه‌ن ئاژه‌ڵه‌که‌ به‌روبوومه‌که‌ی بخۆن و خزمه‌تی بکه‌ن تا وه‌ك پێش زیان لێکه‌وتنه‌که‌ی لێ دێته‌وه‌ له‌و کاته‌دا ئاژه‌ڵه‌که‌ بگه‌ڕێته‌وه‌ بۆ خاوه‌نه‌که‌ی و کشتوکاڵه‌که‌ش بۆ خاوه‌نه‌که‌ی) وه‌ به‌ر هه‌ر یه‌ك له‌و دووانه‌ (داوود و سوله‌یمان) پێغه‌مبه‌رێتی (دادوه‌ری) و زانستمان پێدان وه‌ ڕاممان هێنا له‌گه‌ڵ داوودا چیاکان و باڵنده‌که‌ ته‌سبیحاتی خوایان ده‌کرد وه‌ هه‌ر ئێمه‌ ئه‌وه‌مان کرد بۆ داوود.
  وه‌ داوودمان فێری دروست کردنی پۆشاکی زرێ کرد بۆ ئێوه‌ تا بتان پارێزێ له‌کاتی شه‌ڕو کوشتارتاندا ده‌ی ئایا ئێوه‌ سوپاس گوزارن (بۆ خوا له‌سه‌ر ئه‌م نیعمه‌ت) انه‌.
  وه‌ (ڕاممان هێنا) بۆ سوله‌یمان بای توند (ڕه‌شه‌با) به‌فه‌رمانی سوله‌یمان ده‌ڕۆشت بۆ ئه‌و وڵات و زه‌وییه‌ی که‌ پڕ پیت و به‌ره‌که‌تمان کردبوو وه‌ ئێمه‌ به‌ هه‌موو شتێ ئاگادار بووین.
  وه‌ هه‌ندێ له‌ شه‌یتانه‌کان (مان ڕام هێنابوو) ده‌چوونه‌ ژێری ده‌ریا بۆ سوله‌یمان (تا گه‌وهه‌رو مرواری بۆ ده‌ربێنن) وه‌ جگه‌ له‌وه‌ کاری تریشیان ده‌کرد (بۆی وه‌ك کۆشك) به‌ڕاستی ئێمه‌ش چاودێر (پارێزه‌ر) ی ئه‌وان بووین.
  وه‌ (باسی) ئه‌یووب (بکه‌) کاتێ هاواری له‌ په‌روه‌ردگاری کرد (له‌ دوای ناساغی ماوه‌یه‌کی زۆر) به‌ڕاستی من زیان و ئازار و نه‌خۆشی دووچارم بووه‌ و تۆش میهره‌بانترینی میهره‌بانانی.
  جا ئێمه‌ش هاوارو نزاکه‌یمان گیرا کرد و لامان برد ئه‌و زیان و ئازار و نه‌خۆشییه‌ی هه‌یبوو وه‌ هه‌موو ماڵ و منداڵیمان پێ به‌خشیه‌وه‌ (که‌ پێشتر مردبوون) و ئه‌وه‌نده‌ی تریش له‌گه‌ڵیاندا ئه‌وه‌ ڕه‌حمه‌تێکی تایبه‌ت بوو له‌ ئێمه‌وه‌ وه‌ بیرخه‌ره‌وه‌ و ئامۆژگاری بوو بۆ خوا په‌رستان.
  وه‌ (باسی) ئیسماعیل و ئیدریس و زه‌لکیفل (بکه‌) هه‌موویان له‌ ئارام گران بوون.
  وه‌ ئێمه‌ ئه‌وانمان خسته‌ ناو ڕه‌حمه‌تی خۆمان (که‌ به‌هه‌شته‌) بێگومان ئه‌وانه‌ له‌ چاکانن.
  وه‌(باسی) زه‌ننون (یونس بکه‌ که‌ پێغه‌مبه‌ری خه‌ڵکی نه‌ینه‌وا بوو) کاتێ ڕۆشت به‌ توڕه‌یی (گه‌له‌که‌ی به‌جێ هێشت) وای ده‌زانی ئێمه‌ ته‌نگانه‌ی به‌سه‌ردا ناهێنین جا له‌ تاریکیه‌کاندا (تاریکی شه‌و و ده‌ریا و ناوسکی نه‌هه‌نگ) هاواری کرد (ئه‌ی خوا) به‌ڕاستی هیچ په‌رستراوێك نی یه‌ جگه‌ له‌ تۆ پاکی و بێگه‌ردی بۆ تۆیه‌ بێگومان من له‌ سته‌مکاران بووم.
  ئێمه‌ش نزاو هاواری ئه‌ومان گیراکرد و له‌و‌ غه‌م و خه‌فه‌ته‌ ڕزگارمان کرد هه‌رواش ئیمانداران ڕزگار ده‌که‌ین.
  وه‌ (باسی) زه‌که‌رییا (بکه‌) کاتێ هاواری له‌ په‌روه‌ردگاری کرد ئه‌ی په‌روه‌ردگارم به‌ته‌نها مه‌مهێڵه‌ره‌وه‌ (منداڵێکم پێ ببه‌خشه‌) وه‌ تۆ چاکترین میراتگرانی.
  ئێمه‌ش دوعای ئه‌ومان وه‌ڵام دایه‌وه‌ و یه‌حیامان پێ به‌خشی و خێزانه‌که‌شیمان بۆ چاك کرده‌وه‌ (له‌ نه‌زۆکی) بێگومان ئه‌وانه‌ (ی باسکران له‌ پێغه‌مبه‌ران) پێشبڕکێیان ده‌کرد له‌ (ئه‌نجامدانی) هه‌موو خێرو چاکه‌یه‌کدا و هاواریان له‌ ئێمه‌ ده‌کرد به‌ ئومێدی (به‌هه‌شت) و له‌ ترسی (دۆزه‌خ) وه‌ ئه‌وان ملکه‌چ بوون بۆ ئێمه‌ (ده‌ترسن) لێمان.
  وه‌ (باسی) ئه‌و ئافره‌ته‌ (مه‌ریه‌می کچی عیمران بکه‌) که‌ داوێنی خۆی پاراست ئینجا فوومان پیاکرد (به‌هۆی جوبره‌ئیله‌وه‌) له‌و ڕۆحه‌ی هی خۆمان بوو وه‌ ئه‌و (مه‌ریه‌م) و کوڕه‌که‌یمان کرد به‌ موعجیزه‌یه‌ك بۆ جیهانیان.
  به‌ڕاستی ئا ئه‌مه‌یه‌ ئایینی ئێوه‌ که‌ یه‌ك ئایینه‌ (ئایینی هه‌موو پێغه‌مبه‌ران) و منیش په‌روه‌ردگارتانم که‌واته‌ ته‌نها من بپه‌رستن.
  کۆمه‌ڵێ (له ‌شوێن که‌وتوانی بێ ئاگا) به‌ش به‌شیان کرد کاروباری (ئایین) یان له‌ناو خۆیاندا (بوونه‌ خوا په‌رست، بت په‌رست هتد....) (به‌ڵام) هه‌موویان ته‌نها بۆلای ئێمه‌ ده‌گه‌ڕێنه‌وه‌.
  ئینجا هه‌ر که‌س (هه‌رچه‌ند) له‌ کرده‌وه‌ چاکه‌کان بکات و باوه‌ڕداریش بێ ئه‌وه‌(پاداشتی) کۆششه‌که‌ی ون نابێ و به‌فیڕۆ ناڕوات به‌ڕاستی ئێمه‌ بۆ (کرده‌وه‌کانی) ئه‌و نووسه‌رین.
  وه‌ حه‌رامه‌ و ناشێ (گه‌ڕانه‌وه‌) بۆ خه‌ڵکی ئاوه‌دانی و شارێك که‌ له‌ ناومان بردوون بێگومان ئه‌وان جارێکی تر ناگه‌ڕێنه‌وه‌ بۆ دنیا.
  ژیان (درێژه‌ی ده‌بێ) تا ئه‌و کاته‌ی (به‌ربه‌سته‌که‌ی) یأجوج و مأجوج ده‌کرێته‌وه‌ ئه‌وانیش له‌ هه‌موو به‌رزاییه‌که‌وه‌ به‌په‌له‌ (به‌ چه‌سپانی) دێنه‌ خواره‌وه‌.
  وه‌ نزیك بۆته‌وه‌ به‌ڵێنی ڕاست (هاتنی قیامه‌ت) جا له‌ناکاودا ئه‌بڵه‌ق و زه‌ق ده‌بێ چاوی ئه‌وانه‌ی بێ بڕوا بوون (ده‌ڵێن) هاوارو مه‌رگ بۆ ئێمه‌ بێگومان ئێمه‌ له‌ دنیادا له‌ بێ ئاگاییه‌ك (ی ته‌واو) دا بووین له‌ ئه‌مه‌ نه‌خێر به‌ڵکو ئێمه‌ سته‌مکار بووین.
  به‌ڕاستی ئێوه‌و ئه‌وانه‌ش ده‌تانپه‌رستن جگه‌ له‌ خوا (ده‌بنه‌) سووته‌مه‌نی (هه‌ڵگیرسێنه‌ری) دۆزه‌خ ئێوه‌(و ئه‌وان) ده‌چنه‌ ناوییه‌وه‌.
  ئه‌گه‌ر ئا ئه‌وانه‌ (بته‌کان) خوا بوونایه‌ نه‌ده‌چوونه‌ ناو ئه‌و (ئاگری دۆزه‌خ‌) ه‌وه‌، وه‌ هه‌موو (بت و بت په‌رستان) به‌هه‌میشه‌یی تێیدا ده‌مێننه‌وه‌.
  بۆ ئه‌و (دۆزه‌خ) یانه‌ هه‌یه‌ له‌ دۆزه‌خ دا هه‌ناسه‌ی سارد هه‌ڵکێشان وه‌ ئه‌وان له‌وێدا (دۆزه‌خ) هیچ نابیستن.
  بێگومان ئه‌وانه‌ی له‌لایه‌ن ئێمه‌وه‌ پێشتر بڕیار دراوه‌ بۆیان به‌خته‌وه‌ری (چاکه‌ هێنانه‌ ڕێیان) ئه‌وانه‌ له‌ دۆزه‌خ دوور ده‌خرێنه‌وه‌.
  ئه‌وان نابیستن ده‌نگی (بڵێسه‌و قرچه‌ی) ئاگری دۆزه‌خ وه‌ ئه‌وان له‌ناو ئه‌وه‌ (نازو نیعمه‌ته‌) ی دڵیان حه‌زی لێیه‌تی بێ بڕانه‌وه‌ ده‌مێننه‌وه‌.
  غه‌مباریان ناکات ترسه‌ هه‌ره‌ گه‌وره‌که‌ (له ‌قیامه‌تدا) و فریشته‌کانیش پێشوازیان لێ ده‌که‌ن (له‌به‌ر ده‌رگاکانی به‌هه‌شت دا) (و پێیان ده‌ڵێن) ئه‌مه‌ ئه‌و ڕۆژه‌یه‌ که‌ به‌ڵێنتان پێ درابوو.
  بێنه‌وه‌ بیریان ئه‌و ڕۆژه‌ی که‌ ئاسمانه‌کان ده‌پێچینه‌وه‌ وه‌ك پێچانه‌وه‌ (لوول کردنی) په‌ڕه‌ بۆ ئه‌وه‌ی که‌ (تێیدا) نوسراوه‌ یه‌که‌م جار چۆن دروستمان کرد(به‌ ڕووت و قووتی) (پاش مردنیش) ئه‌و(دروست کردنه‌) دووباره‌ ده‌که‌ینه‌وه‌ ئه‌وه‌ به‌ڵێنێکه‌ (جێ به‌جێ کردنی) له‌سه‌ر ئێمه‌یه‌ بێگومان ئێمه‌ (ئه‌و به‌ڵێنه‌) به‌دی دێنین.
  سوێند به‌خوا بێگومان ئێمه‌ نووسیوومانه‌ له‌ زه‌بووردا له‌ دوا نوسینی له‌ (لوح المحفوظ) دا به‌ڕاستی سه‌ر زه‌وی (به‌هه‌شت) ده‌بنه‌ خاوه‌نی به‌ میرات ده‌یبه‌ن به‌نده‌ چاك و پاکه‌کانم.
  بێگومان له‌مه‌دا (که‌ له‌م سوره‌ته‌دا باس کرا) به‌سه‌ زیاتر پێویست ناکات بۆ گه‌لی خوا په‌رستان.
  وه‌ (ئه‌ی موحه‌ممه‌د(صلی الله‌ علیه‌ وسلم)) تۆمان ته‌نها بۆ ئه‌وه‌ ناردووه‌ که‌ ڕه‌حمه‌ت بیت بۆ جیهانیان.
  بڵێ بێگومان ته‌نها شتێك که‌ نیگا کراوه‌ بۆ من (ئه‌مه‌یه‌) که‌ به‌ڕاستی په‌رستراوی ئێوه‌ خوای تاك و ته‌نهایه‌ ده‌ی ئایا ئێوه‌ ملکه‌چ ده‌بن؟.
  جا ئه‌گه‌ر ڕوویان وه‌رگێڕا ئه‌وه‌ بڵێ هه‌مووتانم ئاگادار کرد به‌ یه‌کسانی و ناشزانم نزیکه‌ یا دووره‌ (هاتنی) ئه‌و هه‌ڕه‌شه‌ی لێتان ده‌کرێت.
  به‌ڕاستی خوا ده‌زانێ به‌ وته‌ و قسه‌ی ئاشکرا وه‌ ده‌شزانێ به‌و قسه‌یه‌ی ده‌یشارنه‌وه‌.
  وه‌ من نازانم (مۆڵه‌ت دانتان) له‌وانه‌یه‌ تاقی کردنه‌وه‌ بیت بۆ ئێوه‌ (بیه‌وێ) تا ماوه‌یه‌ك ڕابوێرن.
  پێغه‌مبه‌ر (صلی الله‌ علیه‌ وسلم) فه‌رمووی ئه‌ی په‌روه‌ردگارم به‌ دادگه‌رانه‌ بڕیار بده‌ن (له‌ نێوان من و ئه‌م بێ باوه‌ڕانه‌دا) وه‌ په‌روه‌ردگاری ئێمه‌ میهره‌بانی یارمه‌تی لێ داواکراوه‌ له‌ به‌رانبه‌ر (ئه‌و قسه‌ نابه‌جێیانه‌ی) ئێوه‌ ده‌یڵێن و هه‌ڵی ده‌به‌ستن.
  ئه‌ی خه‌ڵکینه‌ بترسن له‌ (سزای) په‌روه‌ردگارتان چونکه‌ به‌ڕاستی بوومه‌له‌رزه‌ی قیامه‌ت هه‌ستان شتێکی زۆر گه‌وره‌یه‌، کاره‌ساتێکی سامناکه‌.
  له‌و ڕۆژه‌دا ئێوه‌ ئه‌و (بوومه‌له‌رزه‌) ده‌بینن بێ ئاگا ده‌بێ (له‌ترسی ئه‌و ڕۆژه‌) هه‌موو ئافره‌تێکی شیرده‌ر (کاتێ مه‌مکی له‌ ده‌می منداڵه‌که‌یدایه‌) له‌ ئه‌و (منداڵه‌) ی شیری پێ داوه‌ وه‌ فڕێی ده‌دات و له‌باری ده‌چێ هه‌موو دوو گیانێك (مێینه‌یه‌کی سك پڕ) سکه‌که‌ی (کۆرپه‌که‌ی)، خه‌ڵکی ده‌بینی (وه‌ك) سه‌رخۆشن به‌ڵام سه‌رخۆشیش نین به‌ڵکو سزای سه‌خت و به‌تینی خوا (وای لێ) کردوون.
  له‌ مرۆڤه‌کاندا که‌سی واهه‌یه‌ (نه‌ضری کوڕی حارث) موجاده‌له‌ ده‌کات ده‌رباره‌ی خوا (و سیفه‌ته‌کانی) به‌بێ هیچ زانیاری و زانستێك وه‌ شوێنی هه‌موو شه‌یتانێکی سه‌رکه‌ش ده‌که‌وێ.
  له‌سه‌ری نوسراوه‌ (بڕیار دراوه‌) که‌ بێگومان هه‌ر که‌سێ خۆشی بوێ (شوێنی بکه‌وێ) ئه‌وه‌ به‌ڕاستی گومڕای ده‌کات وه‌ ڕێنموونی ده‌کات (بۆ گاڵته‌ پێ کردن) بۆ سزای ئاگری هه‌ڵگیرساوی دۆزه‌خ.
  ئه‌ی خه‌ڵکینه‌ ئه‌گه‌ر ئێوه ‌له‌ گوماندان ده‌رباره‌ی زیندوو بوونه‌وه‌ ئه‌وسا (بزانن) به‌ڕاستی ئێمه‌ ئێوه‌مان دروست کردووه‌ له‌ خاك (خۆڵ) پاشان (نه‌وه‌کان) له‌ نوتفه‌یه‌ك (دروست ده‌بن) دواتر (ده‌بێته‌) خوێنی مه‌ییو دوا ئه‌وه‌(ده‌بێته‌) پارچه‌ گۆشتێك شکڵ و شێوه‌ کێشراوو شکڵ و شێوه‌ نه‌کێشراو بۆ ئه‌وه‌ی ڕوونی بکه‌ینه‌وه‌ بۆ ئێوه‌ وه‌ له‌ منداڵداندا ده‌یهێڵینه‌وه‌ (ڕایده‌گرین) ئه‌و (بێچو) ه‌ی بمانه‌وێ (له‌بار نه‌چێ) تا کاتێکی دیاری کراو پاشان (له‌ سکی دایکتان) ده‌رتان دێنین به‌ ساوایی پاشان گه‌وره‌ ده‌بن تا ده‌گه‌نه‌ ته‌واوی هێزو تواناتان وه‌ (له‌م ته‌مه‌نه‌دا) هه‌ندێکتان ده‌مرێنرێ وه‌ هه‌ندێکتان ده‌گه‌یه‌نرێنه‌ ئه‌و په‌ڕی پیری، بێ که‌ڵکترینی ته‌مه‌ن بۆ ئه‌وه‌ی نه‌زانێ و له‌ بیری نه‌مێنێ هه‌رچی که‌ ده‌یزانی وه‌ زه‌وی ده‌بینی (له‌ زستاندا) خامۆشه‌ وشك و بێ گیایه‌ جا کاتێ بارانمان به‌سه‌ردا باراند زه‌وی (ڕووه‌کی لێی ده‌ڕوێ و) ده‌جوڵێ زه‌وی هه‌ڵ ده‌دات(به‌رز ده‌بێت) و (زه‌وی) ده‌ڕوێنێ له‌ هه‌موو جۆره‌ (گیاو گوڵێکی) جوان.
  ئه‌وه‌ی (باسکرا) له‌به‌ر ئه‌وه‌یه‌ دڵنیابن که‌ خوا حه‌ق و ڕاسته‌ وه‌ بێگومان مردووه‌کان زیندوو ده‌کاته‌وه‌ و بێگومان ئه‌و (خوایه‌) توانای به‌سه‌ر هه‌موو شتێکدا هه‌یه‌.
  وه‌ به‌ڕاستی قیامه‌ت دێت (به‌رپا ده‌بێ) گومانی تێدا نی یه‌ و دڵنیاش بن خوا زیندووی ده‌کاته‌وه‌ هه‌موو ئه‌و که‌سانه‌ی له‌ناو گۆڕه‌کاندان (مردوو) ن.
  وه‌ له‌ناو خه‌ڵکدا که‌سی واهه‌یه‌ موجاده‌له‌ ده‌کات ده‌رباره‌ی خوا به‌بێ هیچ زانیاری و شاره‌زاییه‌ك (به‌ڵگه‌یه‌ك) وه‌ به‌ بێ کتێبی ڕوون که‌ره‌وه‌ (له‌لایه‌ن خوا) وه‌.
  که‌سێکه‌ ڕوو وه‌رده‌گێڕێ (حه‌ق وه‌رناگرێ) بۆ ئه‌وه‌ی خه‌ڵك له‌ ڕێگه‌ی خوا لادا ئه‌و که‌سه‌ له‌ دنیادا سه‌رشۆڕ ده‌بێ وه‌ له‌ قیامه‌تیشدا پێ ی ده‌چێژین سزای سوتێنه‌ر.
  پێی ده‌ووترێت ئه‌و سزایه‌ (که‌ باسکرا) به‌هۆی ئه‌و (گوناهانه‌وه‌یه‌) که‌ به‌ده‌ستی خۆت پێشت خستووه‌ وه‌ بێگومان خوا سته‌مکار نی یه‌ به‌ به‌نده‌کانی.
  وه‌ له‌ناو خه‌ڵك دا که‌سی واهه‌یه‌ خوا ده‌په‌رستێ له‌ قه‌راغدا (له‌ نێواندا) جا ئه‌گه‌ر تووشی خێرو خۆشی بوو دڵخۆش ده‌بێ پێی (به‌رده‌وام ده‌بێ له‌ خوا په‌رستی دا) وه‌ ئه‌گه‌ر تووشی تاقی کردنه‌وه‌و به‌ڵا بوو به‌ره‌و دوا هه‌ڵ ده‌گه‌ڕێته‌وه‌، پاش گه‌ز ده‌بێته‌وه‌ له‌ ئایین زه‌ره‌رمه‌ندی دنیاو قیامه‌ت بووه‌ ته‌نها ئه‌وه‌یه‌ زیان و خه‌ساره‌تمه‌ندی ڕوون و ئاشکرا.
  ئه‌و ده‌پاڕێته‌وه‌ (ده‌په‌رستێ) جگه‌ له‌ خوا شتێ نه‌ زیانی پێ ده‌گه‌یه‌نێ وه‌ نه‌ سوودو قازانجیشی پێ ده‌گه‌یه‌نێ ته‌نها ئه‌وه‌یه‌ له‌ڕێ لادانی(گومڕایی) زۆر دوور له‌ ڕاستی.
  ئه‌و هاوار ده‌کات، ده‌په‌رستێ (له‌) که‌سێ که‌ زیانی له‌ سوودی نزیك تره‌ چ پشتیوانێکی خراپه‌ وه‌ چ هاوڕێ و هاوده‌مێکی خراپه‌.
  به‌ڕاستی خوا ئه‌وانه‌ی که‌ باوه‌ڕیان هێناوه‌و کرده‌وه‌ چاکه‌کانیان کردووه‌ ده‌یانخاته‌ باخه‌کانی به‌هه‌شته‌وه‌ که‌ ڕووباره‌کان ده‌ڕۆن به‌ژێریاندا بێگومان خوا ئه‌وه‌ی بیه‌وێ ده‌یکات.
  هه‌ر که‌س وا گومان ده‌بات (له‌ بێ بڕوایان) که‌ هه‌رگیز خوا ئه‌و پێغه‌مبه‌ره‌ (صلی الله‌ علیه‌ وسلم) یارمه‌تی نادات و سه‌ری ناخات له‌ دنیاو دوا ڕۆژدا ده‌با په‌تێك به‌سه‌ره‌وه‌ (به‌ به‌رزییه‌وه‌) هه‌ڵواسێ (و ملی پیاکات) پاشان هه‌ناسه‌ی ببڕێ (تا ده‌خنکێ) ئه‌وسا ببینێ (سه‌رنج بداو بیر بکاته‌وه‌) ئایا به‌م کاره‌ ئه‌و ڕق و توڕه‌ییه‌ی (له‌ دڵی دایه‌) لای ده‌بات و نایهێڵێ.
  ئا به‌م شێوه‌یه‌ ئه‌و (قورئانه‌) مان ناردۆته‌ خواره‌وه‌ که‌ ئایه‌ته‌کانی ڕوون و ئاسکران بێگومان خوا هه‌ر که‌سێ خۆی بیه‌وێ هیدایه‌تی ده‌دات.
  به‌ڕاستی که‌سانێ که‌ بڕوایان هێناوه‌و که‌سانێ که‌ بوون به‌ جووله‌که‌ و ئه‌ستێره‌ (یا فریشته‌) په‌رسته‌کان و گاووره‌کان (نه‌سرانیه‌کان) و ئاگر په‌رسته‌کان (زه‌رده‌شتی یه‌کان) و ئه‌وانه‌ی هاوبه‌شیان بۆ خوا دانا بێگومان خوا بریار ده‌دا له‌ نێوانیاندا (جیایان ده‌کاته‌وه‌ له‌یه‌کتر کۆمه‌ڵێ بۆ به‌هه‌شت کۆمه‌ڵێکی تریان بۆ دۆزه‌خ) له‌ ڕۆژی دوایی دا به‌ڕاستی خوا به‌سه‌ر هه‌موو شتێکدا ئاگاداره‌.
  ئایا نه‌ت دی که‌ به‌ڕاستی سوژده‌ بۆ خوا ده‌بات ئه‌وه‌ی له‌ ئاسمانه‌کان و ئه‌وه‌ی له‌ زه‌وی دایه‌ هه‌روه‌ها ڕۆژ و مانگ و ئه‌ستێره‌کان و چیاکان و دره‌خت و گیانله‌به‌ران زۆرێکیش له‌ خه‌ڵکی (هه‌موو ئه‌مانه‌ی باس کران بۆ خوا سوژده‌ ده‌به‌ن) وه‌ زۆرێکیش سزای بۆ بڕیار درا (له‌سه‌ری چه‌سپا) وه‌ هه‌ر که‌سێ خوا بێ ڕێزو ڕیسوای بکات ئه‌وه‌ که‌س ڕێزی لێ ناگرێ به‌ڕاستی خوا هه‌ر شتێکی بوێ ده‌یکات.
  ئه‌مانه‌ دوو کۆمه‌ڵی دژ به‌یه‌کن ده‌مه‌قاڵێ و کێشه‌یانه‌ ده‌رباره‌ی په‌روه‌ردگاریان جا ئه‌وانه‌ی که‌ بێ باوه‌ڕ بوون (له‌ ڕۆژی دوایی دا) پۆشاکیان بۆ ده‌بڕدرێت (پڕ به‌به‌ریان) له‌ ئاگر به‌سه‌ریاندا ده‌ڕژێنرێ ئاوی زۆر گه‌رم.
  ده‌توێنرێته‌وه‌ به‌و (ئاوه‌ گه‌رمه‌) ئه‌وه‌ی له‌ناو سکیاندایه‌و پێسته‌کانیش یان.
  بۆیان ئاماده‌یه‌ گورزی ئاسنی.
  هه‌ر کاتێ بیانه‌وێ که‌ بێنه‌ ده‌ره‌وه‌ له‌و (دۆزه‌خ) ه‌ له‌به‌ر زۆر گه‌رمی ده‌گێڕێنرێنه‌وه‌ بۆ ناوی وه‌ (پێیان ده‌ووترێ) بچێژن سزای سوتێنه‌ر.
  به‌ڕاستی خوا ئه‌وانه‌ی که‌ باوه‌ڕیان هێناوه‌ و کرده‌وه‌ چاکه‌که‌نیان کردووه‌ ده‌یانخاته‌ به‌هه‌شتانێك ڕووباره‌کان به‌ژێریاندا ده‌ڕۆن (ئه‌وان) ده‌ڕازێنرێنه‌وه‌ له‌و (به‌هه‌شتانه‌) دا به‌ بازنی ئاڵتون و مرواری وه‌ پۆشاکیان له‌ به‌هه‌شت دا ئاوریشمه‌.
  ئه‌و (به‌هه‌شتیانه‌) ڕێنموونی کراون بۆ ئه‌و وته‌ی که‌ ڕاست و جوانه‌ (لا إله‌ إلا الله‌) هه‌روه‌ها ڕێنموونی کراون بۆ ڕێگای (خوای) سوپاس کراو.
  بێگومان ئه‌وانه‌ی بێ باوه‌ڕ بوون وه‌ به‌رگری (موسوڵمانان) ده‌که‌ن له‌ ڕێگای خوا وه‌ له‌ (ڕۆشتن بۆ) مزگه‌وتی به‌ڕێزو پیرۆز (که‌عبه‌) که‌ ئه‌وێمان داناوه‌ (بۆ خوا په‌رستی) بۆ هه‌موو خه‌ڵکی یه‌کسانه‌ چ ئه‌وانه‌ی له‌وێ دان یا له‌ دووره‌وه‌ بۆی دێن وه‌ هه‌ر که‌س بیه‌وێ له‌وێ (که‌عبه‌) له‌ هه‌ق لادا (به‌هۆی) سته‌م کردنه‌وه‌ پێ ی ده‌چێژین سزای ئازارده‌ر.
  بیریان بخه‌ره‌وه‌ کاتێ دیاریمان کرد بۆ ئیبراهیم (علیه‌ السلام) جێگای که‌عبه‌ (پێمان وت) هیچ شتێك مه‌که‌ره‌ هاوبه‌شم و ماڵه‌که‌م (که‌عبه‌) پاك بکه‌ره‌وه‌ بۆ ته‌واف که‌ران و بۆ نوێژ که‌ران (به‌ پێوه‌) و کوڕنوش و سوژده‌ به‌ران.
  وه‌ جاڕ بده‌ به‌ناو خه‌ڵکی دا بۆ حه‌ج کردن دێن بۆلات (بۆ حه‌ج) به‌ پیاده‌ و به‌ سوار هه‌موو وشترێکی لاواز (له‌به‌ر ئه‌وه‌ی) که‌ له‌ هه‌موو ڕێگایه‌کی دووره‌وه‌ دێن.
  تا ئاماده‌ی جۆره‌ها سوود و قازانجی خۆیان ببن وه‌ ناوی خودا ببه‌ن (کاتێ قوربانی سه‌ر ده‌بڕن) له‌ ڕۆژانێکی دیاری کراودا له‌سه‌ر ئه‌و ئاژه‌ڵانه‌ی خوا پێی داوون جا له‌و (گۆشتی قوربانیانه‌) بخۆن و ده‌رخواردی نه‌داران و هه‌ژارانی بده‌ن.
  دوای (سه‌ربڕینی قوربانی) چڵك و پیسی (موو نینۆك) لابه‌ن به‌خۆیانه‌وه‌ وه‌ نه‌زره‌کانیان جێ به‌جێ بکه‌ن و ته‌واف (ی ئیفاضه‌) بکه‌ن به‌ ده‌وری ماڵی دێرین و به‌نرخ دا واته‌ که‌عبه‌.
  ئه‌مه‌ی (پێشوو باسی حه‌ج بوو) جا هه‌ر که‌س بپارێزێ و به‌ گه‌وره‌ی بگرێ سنووره‌کانی خوا ئه‌وه‌ بۆ خۆی چاکتره‌ لای په‌روه‌ردگاری وه‌ گۆشتی ئاژه‌ڵ (مه‌ڕ، بزن، مانگا، وشتر) بۆ ئێوه‌ حه‌ڵاڵ کراوه‌ جگه‌ له‌وانه‌ی بۆتان باس ده‌کرێ (وه‌ك مردارۆ بوو) که‌واته‌ خۆتان دوور بخه‌نه‌وه‌ له‌و پیسی یه‌ که‌ بته‌کانتانه‌ هه‌روه‌ها خۆتان بپارێزن له‌ قسه‌ی درۆ و ناڕه‌وا.
  گه‌ردن که‌چ بن بۆ خوا (خۆتان له‌ هه‌موو بیرو باوه‌ڕێکی لار دوور بگرن) هاوبه‌ش بڕیارده‌ر مه‌بن بۆ خوا جا هه‌ر که‌س هاوبه‌ش بۆ خوا دابنێ ئه‌وه‌ وه‌ك ئه‌وه‌ وایه‌ له‌ ئاسمان که‌وتبێته‌ خواره‌وه‌ ئینجا باڵنده‌ (له‌ هه‌وادا) به‌په‌له‌ بیفڕێنێ (پارچه‌ پارچه‌ بێت) یا بایه‌کی توند بیبات بۆ جێگایه‌کی زۆر دوور (چۆڵه‌وان) ی.
  ئه‌مه‌ (که‌ باسکرا نموونه‌ی هاوبه‌ش دانان بوو بۆ خوا) وه‌ هه‌ر که‌س درووشمه‌کانی (ئایینی) خوا به‌گه‌وره‌ ڕاگرێ جاج به‌ڕاستی ئه‌و کاره‌ له‌ خوا ترسی دڵه‌کانیانه‌وه‌یه‌ (ته‌قوا) کارن.
  بۆ ئێوه‌ له‌و (ئاژه‌ڵانه‌) دا چه‌ند سوود وه‌رگرتنێك هه‌یه‌ (وه‌ك سواربوون، خواردنی شیریان) تا کاتی دیاری کراو (بۆ سه‌ربڕینیان) پاشان شوێنی (سه‌ربڕینی) ئه‌وانه‌ که‌ی گه‌یشتنه‌ ماڵی دێرینی به‌نرخ واته‌ که‌عبه‌.
  وه‌ بۆ هه‌موو ئوممه‌تێ قوربانی کردنمان داناوه‌ بۆ ئه‌وه‌ی ناوی خوا ببه‌ن (کاتی سه‌ربڕین) له‌سه‌ر ئه‌و ئاژه‌ڵانه‌ی خوا پێی داون جا خوای ئێوه‌ په‌رستراوێکی ته‌نهایه‌ که‌واته‌ ته‌نها ملکه‌چی ئه‌و بن وه‌ مژده‌ بده‌ به‌ ملکه‌چان و خۆ به‌که‌م زانان.
  ئه‌وانه‌ی هه‌ر کاتێ ناوی خوا برا دڵه‌کانیان ده‌ترسێ (ده‌له‌رزێ) وه‌ ئارام گران له‌سه‌ر ئه‌وه‌ی تووشیان ده‌بێ (له‌ ناخۆشی) وه‌ به‌جێ هێنه‌رانی نوێژه‌کانیان وه‌ (ئه‌وانه‌ی) له‌و ڕزق و ڕۆزییه‌ی پێمان داوون ده‌به‌خشن.
  ئه‌و وشتره‌ گه‌وره‌و قه‌ڵه‌وانه‌ (ده‌برێن له‌ بیت الحرام سه‌ر ده‌بڕێن) ئێمه‌ کردوومانه‌ته‌ دروشمی خوا بۆ ئێوه‌، بۆ ئێوه‌ له‌واندا خێرو چاکه‌ هه‌یه‌ که‌واته‌ (کاتی کردنیان به‌ قوربانی) ناوی خوایان له‌سه‌ر بێنن له‌ کاتێکدا له‌سه‌ر سێ په‌ل وه‌ستاون و ده‌ستی چه‌پیان به‌سراوه‌ته‌وه‌ (له‌به‌ر ئه‌وه‌ی وشتر به‌ پێوه‌ سه‌ر ده‌بڕدرێت) جا کاتێ که‌وتنه‌ سه‌ر زه‌وی به‌ ته‌نیشتدا (کاتێك گیانیان ده‌رچوو) ئه‌وه‌ له‌ گۆشته‌که‌یان بخۆن وه‌ ده‌رخواردی هه‌ژاران و سواڵکه‌رانی بده‌ن ئا به‌وجۆره‌ ئه‌و ماڵاتانه‌مان بۆ ئێوه‌ ڕام هێناوه‌ تا سوپاس گوزار بن بۆ خوا.
  هه‌رگیز ناگات به‌ خوا نه‌ گۆشتی ئه‌و (قوربانی) انه‌ نه‌ خوێنیان به‌ڵام ئه‌وه‌ی به‌ خوا ده‌گات ته‌قواو پارێزکاری ئێوه‌یه‌ ئا به‌وجۆره‌ ئه‌و ماڵاتانه‌ی بۆ ئێوه‌ ڕام هێناوه‌ بۆ ئه‌وه‌ی خوا به‌ گه‌وره‌ بگرن (یادی بکه‌ن) له‌سه‌ر ئه‌وه‌ی ڕێنموونی کردوون وه‌ مژده‌ بده‌ به‌ چاکه‌کاران.
  به‌ڕاستی خوا پشتیوانی ده‌کات له‌وانه‌ی که‌ بڕوایان هێناوه‌ بێگومان خوا خۆشی ناوێ هه‌موو خیانه‌تکار و بێ باوه‌ڕ و کافرێ.
  جه‌نگ و جیهاد ڕێگه‌ درا به‌ ئه‌و (موسوڵمان) انه‌ی شه‌ڕیان له‌گه‌ڵدا ده‌کرێ له‌به‌ر ئه‌وه‌ی که‌ به‌ڕاستی سته‌میان لێ کراوه‌ وه‌ بێگومان خوا بۆ سه‌رخستنیان به‌ توانایه‌.
  ئه‌وانه‌ی که‌ ده‌رکران له‌ ماڵ و وڵاتیان به‌ ناهه‌ق ته‌نها (گوناهیان ئه‌وه‌ بوو) که‌ ده‌یان وت په‌روه‌ردگارمان خوایه‌ وه‌ ئه‌گه‌ر خوا خه‌ڵکی له‌ناو نه‌بردایه‌ هه‌ندێکیان به‌ هه‌ندێکیان بێگومان ده‌ڕوخێنرا (وێران ده‌کرا) دێر (خه‌ڵوه‌تگه‌) و کڵیسا و که‌نیسه‌ مزگه‌وته‌کان که‌ یادی خوا له‌و (په‌رستگایانه‌) دا زۆر ده‌کرا وه‌ بێگومان خوا یارمه‌تی که‌سانێ ئه‌دات (سه‌ریان ده‌خات) که‌ یارمه‌تی (دینی) خوا ده‌ده‌ن به‌ڕاستی خوا به‌هێز و باڵاده‌ست و به‌ توانایه‌.
  ئه‌وانه‌ی ئه‌گه‌ر ده‌سه‌ڵاتمان پێدان له‌ زه‌وی دا به‌چاکی نوێژ به‌جێ دێنن وه‌ زه‌کات ده‌ده‌ن و فه‌رمان ده‌ده‌ن به‌چاکه‌  و به‌رگری ده‌که‌ن له‌ خراپه‌ و سه‌رئه‌نجامی هه‌موو کاره‌کان ته‌نها به‌ده‌ست خوایه‌.
  وه‌ ئه‌گه‌ر (بێ باوه‌ڕان) تۆ به‌ درۆزن ده‌زانن و باوه‌ڕت پێ ناکه‌ن ئه‌وه‌ بێگومان پێش ئه‌وان باوه‌ڕیان نه‌کردووه‌ (به‌ پێغه‌مبه‌رانیان) گه‌لی نووح و عاد و سه‌موود.
  و گه‌لی ئیبراهیم و گه‌لی لووط.
  هه‌روه‌ها یارانی مه‌دیه‌ن (هۆزی شوعه‌یب) وه‌ مووساش به‌ درۆزن زانراو ئینجا (بۆ ماوه‌ویه‌ك) مۆڵه‌تی بێ باوه‌ڕانم دا دواتر تۆڵه‌م لێ سه‌ندن جا چۆن بوو به‌ گژا چوونی ئێمه‌ له‌وان.
  ئینجا چه‌نده‌ها شارو دێهاتمان وێران کرد که‌ (خه‌ڵکه‌که‌ی) سته‌مکار بوون ئه‌و (شارانه‌ دیواری خانوه‌کانی) که‌وتبوون به‌سه‌ر سه‌ربانه‌کانیاندا وه‌ چه‌نده‌ها بیر بێ خاوه‌ن بوون (له‌ کار که‌وتبوون) وه‌ چه‌نده‌ها کۆشکی به‌رز و بڵند بێ خاوه‌ن بوون.
  ده‌ی ئایا ئه‌وانه‌ به‌ زه‌وی دا نه‌گه‌ڕاون تا دڵیان هه‌بێ بیری پێ بکه‌نه‌وه‌ (له‌و وێران بوونه‌) یا گوێیان هه‌بێ گوێی پێ بگرن (بۆ ڕاستی) له‌ ڕاستی دا چاوه‌کان کوێر نابن به‌ڵکو ئه‌و دڵانه‌ کوێر ده‌بن که‌ له‌ سینه‌کاندان.
  وه‌ ئه‌وان (قوڕه‌یش به‌ گاڵته‌) به‌په‌له‌ داوای سزات لێ ده‌که‌ن له‌ کاتێکدا هه‌رگیز خوا پێچه‌وانه‌ی به‌ڵێنی خۆی ناکات و بێگومان ڕۆژێك لای په‌روه‌ردگارت وه‌ك هه‌زار ساڵ وایه‌ له‌و ساڵانه‌ی ئێوه‌ ده‌یژمێرن.
  وه‌ (خه‌ڵکی) چه‌نده‌ها شارو دێ (هه‌بوون) مۆڵه‌تم دان که‌سته‌مکار بوون له‌ پاشان تۆڵه‌م لێ سه‌ندن (له‌ ناوم بردن) وه‌ هه‌ر بۆ لای من ده‌گه‌ڕێنه‌وه‌.
   بڵێ ئه‌ی خه‌ڵکینه‌ بێگومان من بۆ ئێوه‌ ته‌نها ترسێنه‌رێکی ئاشکرام.
  ئینجا ئه‌و که‌سانه‌ی بڕوایان هێناو وه‌ کرده‌وه‌ چاکه‌کانیان کرد بۆ ئه‌وانه‌یه‌ لێخۆشبوون و ڕۆزییه‌کی چاك.
  وه‌ ئه‌وانه‌ی هه‌وڵیان داوه‌ بۆ (دژایه‌تی) ئایه‌ته‌کانی ئێمه‌ ناته‌وان و ده‌سته‌ پاچه‌ن ئه‌وانه‌ هاوه‌ڵی دۆزه‌خن.
  وه‌ ئێمه‌ له‌ پێش تۆ نه‌مان ناردووه‌ هیچ ڕه‌وانه‌ کراو یا پێغه‌مبه‌رێك مه‌گه‌ر هه‌ر کاتێ (قورئانی) ده‌خوێنده‌وه‌ شه‌یتان گومانی ده‌خسته‌ ناو خوێنراوه‌که‌یه‌وه‌ (تا خه‌ڵك باوه‌ڕی پێ نه‌هێنن) ئینجا خوا لای ده‌بات (پوچه‌ڵی ده‌کاته‌وه‌) ئه‌وه‌ی شه‌یتان داوێتی به‌ گوێی خه‌ڵکدا (له‌ کاتی قورئان خوێندنی پێغه‌مبه‌ردا (صلی الله‌ علیه‌ وسلم)) پاشان خوا ئایه‌ته‌کانی خۆی ده‌چه‌سپێنێ وه‌ خوا زانای کار دروسته‌.
  له‌به‌ر ئه‌وه‌ی ئه‌و گومانانه‌ی شه‌یتان ده‌یخاته‌ (دڵه‌کان خوا) ده‌یکاته‌ (هۆی) تاقیکردنه‌وه‌ بۆ ئه‌وانه‌ی نه‌خۆشی له‌ دڵیاندایه‌ و (ئه‌وانه‌ی) دڵیان ڕه‌قه‌ وه‌ به‌ڕاستی سته‌مکاران له‌ دژایه‌تی یه‌کی زۆر دوور (له‌ڕاستی) دان.
  وه‌ بۆ ئه‌وه‌ بزانن ئه‌و که‌سانه‌ی که‌ زانیاریان پێ دراوه‌ بێگومان ئه‌م (قورئان) ه‌ ڕاستیه‌که‌ له‌لایه‌ن په‌روه‌ردگارته‌وه‌ تا باوه‌ڕی پێ بێنن(به‌رده‌وام بن له‌سه‌ری) وه‌ دڵه‌کانیان ملکه‌چ و به‌ ئارام ببێ بۆ ئه‌و (خوا) وه‌ بێگومان خوا هیدایه‌تده‌ری ئه‌و که‌سانه‌یه‌ که‌ باوه‌ڕیان هێناوه‌ بۆ سه‌ر ڕێگای ڕاست.
  به‌رده‌وام ئه‌و که‌سانه‌ی بێ باوه‌ڕن له‌ گوماندان ده‌رباره‌ی قورئان تا له‌ناکاودا ڕۆژی دوایی یه‌خه‌یان ده‌گرێت یا یه‌خه‌یان ده‌گرێت (دێت بۆیان) سزای ڕۆژێکی نه‌زۆك و بێ خێر.
  ده‌سه‌ڵات و پاشایه‌تی له‌و ڕۆژه‌دا ته‌نها بۆ خوایه‌ له‌ نێوانیاندا دادوه‌ری ده‌کات ئینجا ئه‌و که‌سانه‌ی باوه‌ڕیان هێناوه‌و کرده‌وه‌و چاکه‌کانیان کردووه‌ له‌ به‌هه‌شتانی پڕ نازو نیعمه‌ت دان.
  وه‌ ئه‌و که‌سانه‌ی بێ باوه‌ڕ بوون وه‌ ئایه‌ته‌کانی ئێمه‌یان به‌ درۆ ده‌زانی بۆ ئه‌وانه‌یه‌ سزای ڕیسواکه‌ر.
  وه‌ ئه‌و که‌سانه‌ی کۆچیان کردووه‌ له‌ ڕێگای خوادا پاشان کوژران (شه‌هید بوون) یا مردن بێگومان خوا ڕزق و ڕۆزێکی چاکیان ده‌داتێ وه‌ بێگومان خوا چاکترینی ڕۆزی ده‌رانه‌.
  سوێند به‌خوا، خوا ئه‌وانه‌ ده‌خاته‌ جێگایه‌ك که‌ پێی ڕازی ده‌بن وه‌ بێگومان خوا زانای له‌سه‌ر خۆیه‌.
  ئه‌مه‌ی (باسمان کرد بۆت) و هه‌ر که‌سێ تۆڵه‌ی بسه‌نێ (له‌ده‌س درێژی که‌ر) به‌وێنه‌ی ئه‌و سته‌مه‌ی لێی کراوه‌ له‌ دوا ئه‌و جارێکی تر ده‌ست درێژی بکرێته‌ سه‌ر ئه‌وه‌ بێگومان خوا یارمه‌تی ده‌دات (سه‌ری ده‌خات) به‌ڕاستی خوا چاوپۆشی که‌ری لێبوردووه‌.
  ئه‌م (سه‌رخستنه‌ی‌ خوا) له‌به‌ر ئه‌وه‌یه‌ به‌ڕاستی خوا (ئه‌وه‌نده‌ به‌ ده‌سه‌ڵاته‌) شه‌و ده‌باته‌ ناو ڕۆژه‌وه‌ (کاتێ شه‌و درێژتر بێت له‌ ڕۆژ) وه‌ ڕۆژ ده‌باته‌ ناو شه‌وه‌وه‌ وه‌ بێگومان خوا بیسه‌ری بینایه‌.
  ئه‌مه‌ له‌به‌ر ئه‌وه‌یه‌ به‌ڕاستی هه‌ر خوا هه‌ق و ڕاسته‌ وه‌ بێگومان ئه‌وه‌ی جگه‌ له‌ خوا هاواری لێ ده‌که‌ن (ده‌یپه‌رستن) هه‌ر ئه‌وه‌ به‌تاڵ و ناڕاست و به‌ڕاستی خوا هه‌ر خۆی به‌رزو بڵندو گه‌وره‌یه‌.
  ئایا نابینی که‌ به‌ڕاستی خوا باراندویه‌تی له‌ ئاسمانه‌وه‌ باران (به‌هۆی ئه‌و بارانه‌وه‌) زه‌وی سه‌وز ده‌بێ (به‌ ڕووه‌ك) بێگومان خوا وردبینی ئاگایه‌ (به‌ هه‌موو) شتێك.
  هه‌ر بۆ ئه‌وه‌ (خوا) ئه‌وه‌ی له‌ ئاسمانه‌کانه‌ و ئه‌وه‌ش له‌ زه‌وی دایه‌ وه‌ به‌ڕاستی خوا هه‌ر خۆی بێ نیاز و ده‌وڵه‌مه‌ندی شایسته‌ی سوپاسه‌.
  ئایا نابینی (نازانی) به‌ڕاستی خوا ڕامی هێناوه‌ بۆتان هه‌موو ئه‌و شتانه‌ی له‌ زه‌وی دایه‌ وه‌ که‌شتی (ڕام هێناوه‌) ده‌ڕوات به‌ناو ده‌ریادا به‌ فه‌رمانی ئه‌و (خوا) وه‌ ئاسمانی ڕاگیر کردووه‌ تا که‌ نه‌که‌وێ به‌سه‌ر زه‌وی دا مه‌گه‌ر به‌فه‌رمانی ئه‌و به‌ڕاستی خوا دڵسۆز و میهره‌بانه‌ به‌رانبه‌ر به‌ خه‌ڵکی.
  وه‌ ئه‌و (خوا) زاتێکه‌ که‌ ژیانی پێ به‌خشیوون (له‌ سه‌ره‌تای دروست کردنتانه‌وه‌) دواتر ده‌تان مرێنێت پاشان زیندووتان ده‌کاته‌وه‌ بێگومان خه‌ڵکی زۆر ناسوپاس و سپڵه‌ن.
  بۆ هه‌موو ئوممه‌تێك شه‌ریعه‌ت و به‌رنامه‌یه‌کمان داناوه‌ ئه‌وان کاریان پێ کردووه‌ که‌واته‌ نابێ (خاوه‌ن ئایینه‌کانی تر) له‌ کاری ئاییندا کێشه‌و ئاژاوه‌ت له‌گه‌ڵدا دروست که‌ن وه‌ تۆ خه‌ڵك بانگ بکه‌ بۆ لای په‌روه‌ردگارت بێگومان تۆ له‌سه‌ر ئایینێکی ڕاستی.
  جا ئه‌گه‌ر موجاده‌له‌یان له‌گه‌ڵدا کردیت تۆش بڵێ خوا خۆی چاك ده‌زانێ به‌و کرده‌وانه‌ی ئێوه‌ ده‌یکه‌ن.
  خوا دادوه‌ری ده‌کات له‌ نێوانتاندا له‌ ڕۆژی دواییدا له‌و شتانه‌ی که‌ ئێوه‌ تێیدا جیاوازن.
  ئایا نازانی به‌ڕاستی خوا ده‌زانێ به‌ هه‌موو ئه‌و شتانه‌ی له‌ ئاسمان و زه‌ویدایه‌ بێگومان ئه‌وه‌ی باسکرا له‌ کتێبی (لوح المحفوظ) دایه‌ به‌ڕاستی ئه‌م (زانیارییه‌ی باسکرا) به‌لای خواوه‌ ئاسانه‌.
  ئه‌وان جگه‌ له‌ خوا شتێ ده‌په‌رستن (خوا) هیچ به‌ڵگه‌یه‌کی نه‌ ناردۆته‌ خواره‌وه‌ له‌سه‌ری وه‌ بێگومان خۆشیان هیچ زانیاریان ده‌رباره‌ی ئه‌و (په‌رستراوه‌) نی یه‌ وه‌ بۆ سته‌مکاران نی یه‌ هیچ یارمه‌تی ده‌رێك.
  وه‌ کاتێ بخوێنرێته‌وه‌ بۆیان نیشانه‌ ڕوونه‌کانی ئێمه‌ له‌ ده‌م و چاوی ئه‌و که‌سانه‌ی بێ باوه‌ڕن ده‌بینی ڕووگرژی و توڕه‌یی نزیکه‌ په‌لامار (هێرش) به‌رن بۆ ئه‌و که‌سانه‌ی که‌ ئایه‌ته‌کانی ئێمه‌یان به‌سه‌ردا ده‌خوێنێته‌وه‌ (ئه‌ی موحه‌ممه‌د(صلی الله‌ علیه‌ وسلم)) بڵێ ئایا هه‌واڵتان بده‌مێ به‌ خراپتر له‌و (ڕووگرژی و توڕه‌یی) ه‌ی ئێوه‌ چی یه‌ ئاگر دۆزه‌خه‌ که‌ خوای گه‌وره‌ به‌ڵێنی داوه‌ به‌و که‌سانه‌ی که‌ بێ باوه‌ڕن چ جێگه‌و ئاکامێکی خراپه‌ (پێ ی) ده‌گه‌ن.
  ئه‌ی خه‌ڵکینه‌ نموونه‌یه‌ك هێنراوه‌ته‌وه‌ جا گوێی بۆ بگرن بێگومان ئه‌وانه‌ی هاواریان لێ ده‌که‌ن له‌جیاتی خوا هه‌رگیز ناتوانن مێشێك به‌دی بێنن هه‌ر چه‌ند هه‌مووشیان بۆی کۆببنه‌وه‌ وه‌ ئه‌گه‌ر مێشیش شتێکیان لێ بفڕێنێ ناتوانن لێی بسێننه‌وه‌ داواکار و داوا لێ کراو ناته‌وان و بێ ده‌سه‌ڵاتن.
  ئه‌وانه‌ به‌و شێوه‌ پێویسته‌ خوا بناسن نه‌یان ناسیوه‌ بێگومان خوا به‌ توانای به‌ده‌سه‌ڵاته‌.
  خوا له‌ فریشته‌کاندا فروستاده‌ هه‌ڵده‌بژێرێت هه‌روه‌ها له‌ خه‌ڵکیش دا به‌ڕاستی خوا بیسه‌ری بینایه‌.
  خوا ئاگاداره‌ به‌وه‌ی له‌ به‌رده‌میاندایه‌ (ڕووی داوه‌) و به‌وه‌ی له‌ دوایانه‌وه‌یه‌ (دواتر ڕوو ده‌دات) و هه‌موو کاره‌کان هه‌ر بۆ لای خوا ده‌گه‌ڕێته‌وه‌.
  ئه‌ی ئه‌وانه‌ی که‌ باوه‌ڕتان هێناوه‌ کوڕنوش و سوژده‌ به‌رن و په‌روه‌ردگارتان بپه‌رستن وه‌ کاری چاك بکه‌ن بۆ ئه‌وه‌ی ڕزگاربن.
  جیهاد و تێکۆشان بکه‌ن له‌ پێناوی خوادا به‌و شێوه‌ی شیاویه‌تی ئه‌و (خوا) ئێوه‌ی هه‌ڵبژاردووه‌ (بۆ هه‌ڵگرتنی ئه‌م ئایینه‌) وه‌ له‌ ئایین دا هیچ کارێکی قورس و گرانی له‌سه‌ر دانه‌ناون ئه‌مه‌ ئایینی ئیبراهیمی باوانتانه‌ ئه‌و (خوا) پێشتر ئێوه‌ی به‌ موسوڵمان ناوناوه‌ وه‌ له‌م قورئانه‌ش دا تا پێغه‌مبه‌ر ببێت به‌ شایه‌ت له‌سه‌ر ئێوه‌ و ئێوه‌ش ببنه‌ شایه‌ت له‌سه‌ر خه‌ڵکی که‌واته‌ به‌ چاکی نوێژه‌کانتان بکه‌ن و زه‌کات بده‌ن وه‌ ته‌نها پشت به‌خوا ببه‌ستن چونکه‌ هه‌ر ئه‌وه‌ پشتیوانتانه‌ ئای چه‌ند پشتیوان و یارمه‌تی ده‌رێکی چاکه‌.
  به‌ڕاستی باوه‌ڕداران ڕزگار ده‌بن واته‌ سه‌ر ده‌که‌ون.
  ئه‌و که‌سانه‌ی که‌ له‌ نوێژه‌کانیاندا له‌خوا ترسن  (گه‌ردن که‌چن) بۆ خوا.
  وه‌ ئه‌وانه‌ی له‌ شتی بێ هوده‌ خۆیان دوور ده‌گرن.
  وه‌ ئه‌وانه‌ی که‌ زه‌کاتی (سامانیان) ده‌ر‌ده‌که‌ن.
  وه‌ ئه‌وانه‌ی که‌ پارێزه‌ری داوێنیانن (له‌ شه‌ڕواڵ پیسی) ی.
  مه‌گه‌ر بۆ خێزانی خۆیان یا بۆ که‌نیزه‌کێك که‌ بوو بن به ‌خاوه‌نیان ئه‌وه‌ به‌ڕاستی ئه‌وانه‌ سه‌رزه‌نشت ناکرێن.
  ئینجا هه‌ر که‌سێ نیازی جگه‌ له‌و (دووجۆره‌ ئافره‌ته)‌ بکات (و ئاره‌زووی تێر بکات) ئه‌وسا ئه‌وانه‌ ده‌ست درێژی که‌رن.
  وه‌ ئه‌وانه‌ی که‌ پارێزه‌ری سپارده‌و په‌یمانه‌کانیانن.
  وه‌ ئه‌وانه‌ی که‌ به‌رده‌وامن له‌سه‌ر نوێژه‌کانیان.
  هه‌ر ئه‌وانه‌ن میرات گران.
  ئه‌وانه‌ی که‌ده‌بنه‌ خاوه‌ن فیرده‌وس (به‌هه‌شت) ئه‌وان له‌ به‌هه‌شتدا ده‌مێننه‌وه‌ به‌ هه‌میشه‌یی.
  سوێند به‌خوا به‌ڕاستی مرۆڤمان دروست کرد له‌ خولاسه‌ و پاڵفته‌یه‌ له‌ قوڕ.
  له‌پاشان ئه‌ومان کرد به‌ نوتفه‌یه‌ك له‌ ئارامگایه‌کی قایم (مناڵدانی دایك) دا.
  دواتر نوتفه‌که‌مان کرد به‌ خوێنی مه‌ییو ئینجا خوێنه‌ مه‌ییوه‌که‌شمان کرد به‌ پارچه‌ گۆشتێکی جوواو ئینجا ئه‌ویشمان کرد به‌ ئێسقان ئینجا به‌ گۆشت (په‌یکه‌ره‌) ئێسکه‌که‌مان داپۆشی پاشان ئه‌ومان کرد به‌ دروست کراوێکی تر جا گه‌وره‌ و پیرۆزه‌ ئه‌و خوایه‌ی که‌ چاکترینی به‌دی هێنه‌رانه‌.
  پاشان به‌ڕاستی ئێوه‌ له‌دوای ئه‌وه‌ هه‌مووتان ده‌مرن.
  له‌پاشان بێگومان ئێوه‌ له‌ ڕۆژی دواییدا زیندوو ده‌کرێنه‌وه‌.
  سوێند به‌خوا به‌ڕاستی له‌سه‌ری ئێوه‌وه‌ دروستمان کردوه‌ حه‌وت نهۆم ئاسمان وه‌ ئێمه‌ له‌ دروست کراوه‌کان بێ ئاگانین.
  وه‌ له‌ ئاسمانه‌وه‌ به‌ ئه‌ندازه‌ (ی پێویست) بارانمان باراند ئینجا ئه‌و (ئاوه‌) مان له‌ زه‌وی دا هێڵایه‌وه‌ (ڕاگرت) وه‌ بێگومان ئێمه‌ به‌سه‌ر له‌ناو بردنی ئه‌و (ئاوه‌) دا به‌ تواناین.
  ئینجا به‌ هۆی ئه‌و (بارانه‌) وه‌ به‌دیمان هێناوه‌ (ڕواندومانه‌) بۆتان چه‌ند باخی خورما و ترێ بۆ ئێوه‌ هه‌یه‌ له‌و باخانه‌دا میوه‌ی زۆر وه‌ له‌ هه‌ندێکیان ده‌خۆن به‌ شێوه‌ی بژێوی وه‌ك مێوژ و خورما.
  هه‌روه‌ها (ڕواندومانه‌) جۆره‌ دارێك (زه‌یتون) که‌ له‌ توری سینا ده‌ڕوێ که‌ ڕۆن و پێخۆرێك ده‌گرێت بۆ ئه‌وانه‌ی ده‌یخۆن.
  وه‌ به‌ڕاستی بۆ ئێوه‌ له‌ ماڵات و ئاژه‌ڵدا په‌ند هه‌یه‌ ده‌رخوارتان ده‌ده‌ین له‌و (شیر) ه‌ی له‌ ناو سکیاندایه‌ وه‌ بۆ ئێوه‌ له‌و (ئاژه‌ڵانه‌دا) سوودو که‌ڵکێکی زۆر هه‌یه‌ و لێشیان ده‌خۆن.
  وه‌ له‌سه‌ر (پشتی هه‌ندێ له‌ ) ئه‌وان و له‌سه‌ر (پشتی) که‌شتییه‌کانیش سوار ده‌کرێن.
  سوێند به‌خوا به‌ڕاستی ئێمه‌ نووحمان نارد بۆ لای هۆزه‌که‌ی جا پێی وتن ئه‌ی هۆزه‌که‌م خوا بپه‌رستن ئێوه‌ جگه‌ له‌و په‌رستراوێکی ترتان نی یه‌ ده‌ی ئایا خۆتان ناپارێزن.
  جا وتیان ئه‌و پیاو ماقوڵانه‌ی که‌ بێ باوه‌ڕ بوون له‌ هۆزه‌که‌ی (نووح) ئه‌م (نووح) ه‌ ته‌نها که‌سێكه‌ وه‌ك ئێوه‌ ده‌یه‌وێت خۆی بکاته‌ گه‌وره‌ به‌سه‌رتانه‌وه‌ ئه‌گه‌ر خوا بیویستایه‌ (پێغه‌مبه‌رێك بنێرێ) فریشته‌ی ده‌نارده‌ خواره‌وه‌ ئێمه‌ شتی وامان نه‌بیستووه‌ له‌ باوو باپیره‌ پێشووه‌کانمانه‌وه‌.
  ئه‌م (نووحه‌) هه‌ر پیاوێکه‌ شێتی له‌گه‌ڵدایه‌ جا تا ماوه‌یه‌ك چاوه‌ڕوانی بکه‌ن به‌ڵکو چاك بێته‌وه‌.
  نووح وتی ئه‌ی په‌روه‌ردگارم یارمه‌تیم بده‌ (سه‌رم بخه)‌ له‌به‌ر ئه‌وه‌ی باوه‌ڕم پێ ناهێنن.
  ئینجا ئێمه‌ نیگامان بۆ کرد که‌ که‌شتیه‌که‌ دروست بکه‌ به‌ چاودێری و نیگای ئێمه‌ ئینجا کاتێ فه‌رمانی ئێمه‌ (بۆ له‌ ناو بردنی ئه‌وان) هات و ئاو له‌ ته‌نوره‌وه‌ هه‌ڵقوڵا (نیشانه‌ی ده‌سپێکردنی تۆفانه‌که‌یه)‌ تۆش بیخه‌ره‌ ناو که‌شتی یه‌که‌وه‌ (سواری که‌) له‌ هه‌موو جۆره‌ (ئاژه‌ڵێك) جوتێك (نێرو مێیه‌ك) هه‌روه‌ها (سوار بکه‌ ئه‌ندامانی) خێزانه‌که‌ت جگه‌ له‌وانه‌یان که‌ بڕیاری له‌ناو چونیان دراوه‌ (که‌ کوڕه‌که‌ی و هاوسه‌ره‌که‌ی بوون ) و قسه‌شم له‌گه‌ڵا مه‌که‌ له‌ باره‌ی ئه‌وانه‌ی که‌ سته‌میان کردوه‌ (و باوه‌ڕیان نه‌هێنا) چونکه‌ بێگومان ئه‌وانه‌ نوقم ده‌کرێن و ده‌خنکێنرێن.
  ئینجا کاتێ تۆو ئه‌و که‌سانه‌ی له‌گه‌ڵت دان سواری که‌شتی یه‌که‌ بوون (ئه‌ی نووح) بڵێ سوپاس بۆ خوایه‌کی ئه‌وتۆ که‌ ئێمه‌ی ڕزگار کرد له‌ ده‌ست گه‌لی زاڵمان.
  وه‌ بڵێ ئه‌ی په‌روه‌ردگارم دامبه‌زێنه‌ (له‌ که‌شتیه‌که‌) له‌ جێگایه‌کی پیرۆز و به‌فه‌ڕدا (که‌ کێوی جوودی یه‌ له‌ کوردستانی تورکیا) وه‌ تۆ (خوایه‌) چاکترینی دابه‌زێنه‌رانی.
  به‌ڕاستی له‌م (به‌سه‌رهاته‌ی نووح دا) په‌ندو نیشانه‌ی زۆر هه‌یه‌ (بۆ که‌سانی عاقڵ) وه‌ به‌ڕاستی ئێمه‌ تاقی که‌ره‌وه‌ین بۆ هه‌موو خه‌ڵك.
  پاشان له‌دوای ئه‌وان به‌ دیمان هێنا گه‌ل و نه‌وه‌یه‌کی تر.
  ئینجا له‌ ناو ئه‌واندا پێغه‌مبه‌رێکمان له‌خۆیان نارد (پێی وتن) ته‌نها خوا بپه‌رستن جگه‌ له‌و (خوایه‌) په‌رستراوێکی ترتان نی یه‌ ده‌ی ئایا خۆتان ناپارێزن  (له‌خوا ناترسن)ا.
  پیاو ماقوڵانی گه‌له‌که‌ی (هوود( علیه‌ السلام)) وتیان ئه‌وانه‌ی که‌ بڕوایان نه‌هێناو‌ بێ باوه‌ڕ بوون به‌ دیداری ڕۆژی دوایی وه‌ له‌ ژیانی دنیادا نازو نیعمه‌تمان پێ دابوون (ووتیان) ئه‌مه‌ هه‌ر مرۆڤێکه‌ وه‌ك ئێوه‌ له‌وه‌ی ئێوه‌ ده‌یخۆن ده‌خوات وه‌ له‌وه‌ی ئێوه‌ ده‌یخۆنه‌وه‌ ده‌خواته‌وه‌.
  سوێند به‌خوا ئه‌گه‌ر ئێوه‌ گوێڕایه‌ڵی به‌شه‌رێکی وه‌ك خۆتان بکه‌ن بێگومان ئه‌و کاته‌ ئێوه‌ له‌ زیان باران ده‌بن.
  ئایا ئه‌و (هوود(علیه‌ السلام)) به‌ڵێن به‌ ئێوه‌ ده‌دات که‌ به‌ڕاستی کاتێ مردن وه‌ بوون به‌ خاك و ئێسك (ی ڕزیوو) بێگومان ئێوه‌( له‌گۆڕ) ده‌رده‌هێنرێن (‌ زیندوو ده‌کرێنه) ‌وه‌.
  زۆر دووره‌ ئه‌سته‌مه‌ ئه‌و به‌ڵێنه‌ی به‌ ئێوه‌ دراوه‌ گوایه‌ زیندوو ده‌کرێنه‌وه‌.
  ژیان (ێکی تر) نی یه‌ ته‌نها ژیانی ئه‌م دنیایه‌مان نه‌بێ ده‌مرین و ده‌ژین (نه‌وه‌ له‌ دوای نه‌وه‌)  وه‌ ئێمه‌ زیندوو ناکرێینه‌وه‌.
  ئه‌وه‌ (که‌ ده‌ڵێ پێغه‌مبه‌رم) ته‌نها پیاوێکه‌ درۆ ده‌کات به‌ده‌م خواوه‌ وه‌ ئێمه‌ هه‌رگیز باوه‌ڕی پێ ناکه‌ین.
  هوود (علیه‌ السلام) وتی ئه‌ی په‌روه‌ردگارم یارمه‌تیم بده‌ (و تۆڵه‌یان لێ بسه‌نه‌) به‌ هۆی ئه‌وه‌ی که‌ باوه‌ڕم پێ ناهێنن.
  خوا فه‌رمووی له‌ ماوه‌یه‌کی زۆر که‌مدا بێگومان په‌شیمان ده‌بنه‌وه‌.
  ئینجا شریخه‌ و ده‌نگێکی زۆر به‌هێز (دای به‌سه‌ریاندا) هه‌موویانی گرت که‌ هه‌قیان بوو و ئه‌وانمان کرد به‌ (وێنه‌ی) پوش و که‌فی (سه‌ر لافاو) جا دووری (له‌ ڕه‌حمه‌تی خوا) بۆ گه‌لی سته‌مکاران .
  دواتر له‌ پاش ئه‌وان به‌دیمان هێنا چه‌ند گه‌ل و ئوممه‌تێکی تر.
  هیچ ئوممه‌تێ له‌ماوه‌ی دیاری کراو (بۆ مردن) یان نه‌ پێش ده‌که‌ون نه‌ دواش ده‌که‌ون.
  له‌ پاشان پێغه‌مبه‌رانی خۆمان یه‌ك له‌دوای یه‌ك نارد هه‌رکاتێ ئوممه‌تێك له‌ خۆیان پێغه‌مبه‌رێکیان بۆ بهاتایه‌ باوه‌ڕیان پێ نه‌ده‌هێنا جا ئێمه‌ش ئه‌م ئوممه‌ته‌ (بێ باوه‌ڕانه‌مان) یه‌ك به‌ دوای یه‌کدا (له‌ ناو برد) وه‌ (باسی) ئه‌وانمان کرده‌ ڕووداو و به‌سه‌رهاتانێك (خه‌ڵکی له ‌نێوان خۆیان باسی بکه‌ن) ئینجا دووری (له‌ڕه‌حمی خوا) بۆ گه‌لێ باوه‌ڕ ناهێنن.
  له‌ پاشان مووسا و هاروونی برایمان نارد به‌ نیشانه‌کانمان و به‌ڵگه‌ی ئاشکراوه‌.
  بۆ لای فیرعه‌ون و دارو ده‌سته‌که‌ی به‌ڵام خۆیان به‌ گه‌وره‌ دانا (باوه‌ڕیان نه‌هێنا) وه‌ ئه‌وان گه‌لێکی ده‌سه‌ڵات دار بوون به‌سه‌ر خه‌ڵکیدا.
  ئینجا وتیان ئایا ئێمه‌ به‌ دووکه‌سی وه‌ك خۆمان باوه‌ڕ‌بێنین له‌ کاتێکدا گه‌له‌که‌یان (به‌نی ئیسرائیل) ئێمه‌ ده‌په‌رستن گه‌ردن که‌چن بۆ ئێمه‌.
  له‌ به‌رئه‌وه‌ باوه‌ڕیان پێ نه‌هێنان ئه‌مانیش (وه‌ك گه‌لانی تر) له‌ ناو بران .
  سوێند به‌ خوا بێگومان ئێمه‌ ته‌وراتمان به‌خشی به‌ مووسا تا (به‌نی ئیسرائیل) ڕێنموون ببن.
  هه‌روه‌ها عیسای کوڕی مه‌ریه‌م و دایکیمان کرد به‌ به‌ڵگه‌و موعجیزه‌یه‌ك و هه‌ردووکیان (عیسا و دایکی ) مان دانا له‌ شوێنێکی بڵند (بیت المقدس) که‌ خاوه‌نی (هه‌موو هۆیه‌کی )حه‌سانه‌وه‌و کانیاوه‌.
  ئه‌ی نێرراوانی خودا له‌ خۆراکی پاك (حه‌ڵاڵ) بخۆن وه‌ کرده‌وه‌ی چاك بکه‌ن (چونکه) ‌ به‌ڕاستی من به‌وه‌ی ئێوه‌ ده‌یکه‌ن ئاگادارم.
  وه‌ بێگومان هه‌ر ئه‌مه‌یه‌ ئاین و دینی ئێوه‌ (ئه‌ی پێغه‌مبه‌ران ده‌ستی پێوه‌ بگرن) که‌ یه‌ك ئایین و به‌رنامه‌یه‌ وه‌ منیش په‌روه‌ردگارتانم که‌واته‌ خۆتان بپارێزن (له‌ تۆڵه) ‌م.
  شوێنکه‌ و توانیان ئاینه‌که‌یان (که‌ یه‌ك ئایین بوو) پارچه‌ پارچه‌ کرد له‌ نێوان خۆیاندا به‌چه‌ند پارچه‌یه‌ك جا هه‌ر کۆمه‌ڵ و ده‌سته‌یه‌كیان دڵخۆشن به‌و (به‌شه‌ ئایینه‌ی) که‌ هه‌یانه‌.
  که‌وابوو وازیان لێ بێنه‌ له‌و بێ ئاگایی و گومڕایی یه‌ی دایپۆشیون (با بژین) تا ماوه‌یه‌ك.
  ئایا ئه‌وانه‌ واده‌زانن ئه‌وه‌ی پێ یان ده‌به‌خشین له‌ سامان و منداڵان.
  به‌ هۆی (شیاویانه‌وه)‌ چه‌سپانیمان کردووه‌ بۆیان له‌ خێرو خۆشیه‌کاندا (نه‌خێر وانی یه)‌ به‌ڵکو ئه‌وانه‌ هه‌ست ناکه‌ن (که‌ بۆ تاقی کردنه‌وه) ‌یانه‌.
  به‌ڕاستی ئه‌و که‌سانه‌ی له‌ترسی (سزای) په‌روه‌ردگاریان هه‌میشه‌ ده‌ترسن.
  وه‌ ئه‌و که‌سانه‌ش که‌ به‌ ئایه‌ته‌کانی په‌روه‌ردگاریان باوه‌ڕ دێنن.
  وه‌ ئه‌و که‌سانه‌ش که‌ هاوبه‌ش بۆ په‌روه‌ردگاریان دانانێن.
  وه‌ ئه‌و که‌سانه‌ی که‌ ده‌یبه‌خشن ئه‌وه‌ی (له‌ زه‌کات و خێر ده‌بێ) بیبه‌خشن له‌ کاتێکدا دڵیان ده‌ترسێ (ده‌له‌رزێ) له‌به‌رئه‌وه‌ی دڵنیان بۆ لای په‌وه‌ردگاریان ده‌گه‌ڕێنه‌وه‌.
  ئا ئه‌وانه‌ (که‌ خاوه‌نی ئه‌و سیفه‌تانه‌ بوون باسکران) په‌له‌ ده‌که‌ن له‌ ئه‌نجامدانی چاکه‌کاندا وه‌ ئه‌وان بۆ چاکه‌ کردن له ‌پێشن.
  وه‌ ئێمه‌ ئه‌رك ناخه‌ینه‌ سه‌ر هیچ که‌س به‌قه‌ده‌ر توانای خۆی نه‌بێ وه‌ کتێبێکمان له‌لایه‌ (کرده‌وه‌ی هه‌موو به‌نده‌کانی تێدایه‌) که‌ به‌ڕاست و دروستی ده‌دوێ وه‌ هیچ سته‌مێك له‌وان ناکرێ.
  به‌ڵام (بێ بڕوایان) دڵه‌کانیان له‌ بێ ئاگایی و نه‌زانی دایه‌ له‌م (کتێب و نامه‌ی کرده‌وه‌) وه‌ ‌‌‌‌ئه‌وان چه‌ند کرده‌وه‌ی خراپی تریان هه‌یه‌ جیاوازه‌ له‌ کرده‌وه‌ی باوه‌ڕداران که‌ ئه‌وان هه‌میشه‌ ئه‌نجام ده‌ریانن.
  هه‌تا ئه‌و کاته‌ی که‌ سزا به‌سه‌ر گه‌وره‌ و خۆش گوزه‌رانه‌کانیاندا دێنین (له‌ دنیادا) له‌ناکاودا ئه‌وان ده‌س ده‌که‌ن به‌ هاوار و پاڕانه‌وه‌.
  پێ یان ده‌وترێ ئه‌مڕۆ هاوار مه‌که‌ن به‌ڕاستی ئێوه‌ له‌لایه‌ن ئێمه‌وه‌ یارمه‌تی نادرێن.
  بێگومان پێشتر ئایه‌ته‌کانی من ده‌خوێنرایه‌وه‌ به‌سه‌رتاندا به‌ڵام ئێوه‌ به‌دوای خۆتاندا پاشه‌ و پاش ده‌گه‌ڕانه‌وه‌.
  له‌ به‌رامبه‌ر ئه‌و (قورئانه‌) دا خۆتان به‌ گه‌وره‌ ده‌زانی شه‌وگارتان ده‌برده‌ سه‌ر به‌ گاڵته‌ کردن و قسه‌ی ناشرین وتن به‌ ئایه‌ته‌کانی ئێمه‌.
  ده‌ی ئایا ئه‌وان (قوڕه‌یش) بیریان له‌م قورئانه‌ نه‌کردۆته‌وه‌ یا شتێکیان بۆ هاتووه‌ که‌ بۆ باوو باپیره‌ پێشینه‌کانیان نه‌هاتووه‌.
  یا پێغه‌مبه‌ره‌که‌یان نه‌ناسیووه‌ به‌و هۆیه‌وه‌ ئه‌وان دان به‌ پێغه‌مبه‌رایه‌تیه‌که‌یدا نانێن.
  یا ده‌ڵێن ئه‌و (پێغه‌مبه‌ره‌) شێته‌ (نه‌خێر وا نی یه‌) به‌ڵکو حه‌ق و ڕاستی بۆ هێناون به‌ڵام زۆربه‌یان بوغزێنه‌ری حه‌ق و ڕاستین (ڕقیان لێیه‌تی)ی.
  وه‌ ئه‌گه‌ر حه‌ق و ڕاستی شوێن هه‌واو ئاره‌زووی ئه‌وان بکه‌وتایه‌ ئاسمانه‌کان و زه‌وی و هه‌موو ئه‌وانه‌ی تیایاندایه‌ ده‌شێوان و تێك ده‌چوون به‌سه‌ر یه‌کدا به‌ڵکو ئێمه‌ قورئانێکمان بۆ هێناون که‌ هۆی یاد خستنه‌وه‌ (و سه‌ربه‌رزی) یه‌ بۆ ئه‌وان به‌ڵام ئه‌وان له‌ بیر خستنه‌وه‌ (و سه‌ربه‌رزی) خۆیان پشتێکه‌رن.
  یا داوای پاره‌و خه‌رج له‌وان ده‌که‌یت (له‌ به‌رانبه‌ر بانگه‌وازه‌که‌ت دا بۆیه‌ باوه‌ڕ ناهێنن) ئه‌وه‌ به‌خشش و ڕۆزی په‌روه‌ردگارت چاکتره‌ (بۆ تۆ ئه‌ی موحه‌ممه‌د( صلی الله‌ علیه‌ وسلم)) وه‌ خوا چاکترینی ڕۆزی ده‌رانه‌.
  وه‌ به‌ڕاستی تۆ ئه‌وان بانگ ده‌که‌یت بۆ ڕێگای ڕاست.
  وه‌ بێگومان که‌سانێ که‌ باوه‌ڕیان نی یه‌ به‌ ڕۆژی دوایی له‌م ڕێگا ڕاسته‌ لاده‌رن.
  وه‌ ئه‌گه‌ر ڕه‌حم به‌وان (بت په‌رستانی قوڕه‌یش) بکه‌ین وه‌ ئه‌و ناخۆشی و به‌ڵایه‌ی له‌سه‌ریان بوو لایبه‌ین و هه‌ڵیگرین (که‌بریتی بوو له‌ برسێتی بۆ ماوه‌ی حه‌وت ساڵ) (نه‌ك بیر ناکه‌نه‌وه‌) بێگومان له‌سه‌رکه‌شی خۆیان دا ڕۆده‌چن و به‌سه‌ر گه‌ردانی ده‌مێننه‌وه‌.
  سوێند به‌خوا به‌ڕاستی ئێمه‌ ئه‌وانمان تووشی سزاو ئازار کرد (تاهۆش بکه‌نه‌وه)‌ به‌ڵام ئه‌وان (له‌ به‌رانبه‌ر) په‌روه‌ردگاریان دا نه‌خۆیان به‌که‌م زانی (ملکه‌چ بوون بۆی) وه‌ نه‌ هاناو نزایان (بۆ خوا) ده‌به‌ن له‌کاتی ناڕه‌حه‌تی دا.
  به‌رده‌وام( بوون له‌سه‌ر حاڵی خۆیان) تا کاتێ ده‌رگایه‌کمان بۆ کردنه‌وه‌ که‌ سزایه‌کی زۆر سه‌ختی هه‌بوو ئیتر کوت و پڕ له‌وێدا بێ ئومێد بوون.
  وه‌ ئه‌و (خوا) زاتێکه‌ دروستی کردووه‌ بۆ ئێوه‌ گوێ و چاو و دڵ سوپاسی ئه‌و ناکه‌ن زۆر که‌م نه‌بێ.
  وه‌ ئه‌و (خوا) زاتێکه‌ ئێوه‌ی (دروست کردوه‌و) بڵاوی کردونه‌ته‌وه‌ به‌زه‌وی دا وه‌ هه‌ر لای ئه‌ویش کۆ ده‌کرێنه‌وه‌ له‌ڕۆژی دواییدا.
  وه‌ ئه‌و (خوا) زاتێکه‌ زیندوو ده‌کاته‌وه‌و ده‌مرێنێ وه‌ جیاوازی شه‌وو ڕۆژیش هه‌ر به‌ده‌ست ئه‌وه‌ ده‌ی ئایا ئێوه‌ بیر ناکه‌نه‌وه‌؟.
  نه‌خێر بیر ناکه‌نه‌وه‌ به‌ڵکو ئه‌وان هه‌ر ئه‌وه‌یان ده‌ووت که‌ پێشووه‌کانیان ده‌یان وت.
  ده‌یان وت ئایا کاتێ که‌ مردیین و بووین به‌ خۆڵ و ئێسکی (ڕزیوو) ئایا ئێمه‌ (جارێکی تر) زیندوو ده‌کرێینه‌وه‌.
  سوێند به‌خوا بێگومان ئه‌م به‌ڵێنه‌ به‌ ئێمه‌ و باوو باپیرانمان درابوو له‌مه‌و پێش ئه‌م (به‌ڵێنانه)‌ هیچ نییه‌ جگه‌ له‌ داستان (قسه‌ی پڕو پوچی) پێشووه‌کان.
  ئه‌ی (موحه‌ممه‌د( صلی الله‌ علیه‌ وسلم)) بڵێ زه‌وی و ئه‌وه‌ی له‌ ناویدایه‌ هی کێ یه‌؟ ئه‌گه‌ر ئێوه‌ شت ده‌زانن.
  بێگومان ده‌ڵێن (هه‌مووی) هی خوایه‌ بڵێ ده‌ی ئایا بییر ناکه‌نه‌وه‌.
  بڵێ ئه‌ی کێ په‌روه‌ردگاری حه‌وت ئاسمان و په‌روه‌ردگاری عه‌رشی گه‌وره‌یه‌.
  بێگومان ده‌ڵێن( هه‌مووی) هی خوایه‌ بڵێ ده‌ی ئایا خۆتان ناپارێزن واته‌ له‌خوا ناترسن.
  بڵێ کێ فه‌رمان ڕه‌وایی هه‌موو شتێکی به‌ده‌سته‌ وه‌ په‌نای (هه‌موو لایه‌ك) ده‌دات و که‌س له‌و په‌نا نادرێت ئه‌گه‌ر ئێوه‌ شت ده‌زانن.
  بێگومان ده‌ڵێن (هه‌موو ئه‌وانه)‌ هی خوان بڵێ که‌واته‌ ئێوه‌ چۆن سیحرو جادووتان لێ کراوه‌ (که‌ ئاینی خوا به‌ ناحه‌ق ده‌زانن له‌گه‌ڵ دان نانتان به‌ هه‌موو ڕاستی یه‌کانی) دا.
  نه‌خێر وانی یه‌ به‌ڵکو ئێمه‌ ڕاستیمان بۆ هێناون وه‌ بێگومان ئه‌وان درۆزنن.
  خوا هیچ ڕۆڵه‌یه‌کی بۆ خۆی بڕیار نه‌داوه‌ وه‌ هیچ په‌رستراوێکی تری له‌گه‌ڵدا نه‌بووه‌ (ئه‌گه‌ر په‌رستراوی تری له‌گه‌ڵدا بوایه)‌ ئه‌و کاته‌ هه‌ر په‌رستراوێك چی دروست کردووه‌ (بۆ خۆی) ده‌برد وه‌ هه‌ندێکیان زاڵ ده‌بوون به‌سه‌ر هه‌ندێکی تریاندا خوا پاك و بێگه‌رده‌ له‌وه‌ی ئه‌وان ده‌یڵێن.
  خوا زانای هه‌موو نهێنی و ئاشکراکانه‌ وه‌ به‌رزو بڵنده‌ له‌وه‌ی که‌ ئه‌وان (بت په‌رستان) ده‌یکه‌نه‌ هاوبه‌شی.
  ئه‌ی( موحه‌ممه‌د( صلی الله‌ علیه‌ وسلم)) بڵێ ئه‌ی په‌روه‌ردگارم ئه‌گه‌ر هه‌ر نیشانم ده‌ده‌یت ئه‌و سزایه‌ی که‌ به‌وان به‌ڵێن دراوه‌.
  ئه‌ی په‌روه‌ردگارم مه‌مخه‌ره‌ ڕیزی گه‌لی سته‌مکارانه‌وه‌.
  وه‌ به‌ڕاستی ئێمه‌ به‌ تواناین ئه‌و به‌ڵێنه‌ی (سزای) به‌وانمان داوه‌ نیشانت بده‌ین.
  به‌ جوانترین و چاکترین شێوه‌ به‌رگری بکه‌ له‌ خراپه‌ (کان قوڕه‌یش ده‌یکات تا باوه‌ڕبێنن ئه‌مه‌ش له‌ سه‌ره‌تای ئیسلامه‌وه‌ بووه)‌ ئێمه‌ ئاگادارترین به‌وه‌ی ئه‌وان ده‌یڵێن به‌ خۆت و ئاینه‌که‌ت.
  وه‌ بڵێ ئه‌ی په‌روه‌ردگارم په‌نا ده‌گرم به‌ تۆ له‌ خه‌ته‌ره‌ (و پاڵنه‌ر)و وه‌سوه‌سه‌ی شه‌یتانه‌کان.
  وه‌ په‌نات پێ ده‌گرم له‌وه‌ی (شه‌یتانه‌کان) ئاماده‌بن لام سه‌رم لێ بشێوێنن.
  بێ بڕوایان وه‌ك خۆیان مانه‌وه‌ هه‌تا کاتێ مردن دێت بۆ هه‌ر کامیان ئه‌وسا ده‌ڵێ ئه‌ی په‌روه‌ردگارم بمگێڕه‌ره‌وه‌ بۆ دنیا.
  به‌ڵکو کرده‌وه‌ی چاك بکه‌م (له‌ بری ئه‌وه‌ی نه‌مکردووه)‌ له‌و ته‌مه‌نه‌ی له‌ده‌ستم چوو نه‌خێر بێگومان ئه‌مه‌ (ی ده‌یڵێ) ته‌نها قسه‌یه‌که‌ ئه‌و ده‌یڵێ (ئه‌گه‌ر بگه‌ڕێته‌وه‌ بۆ دنیا هه‌روه‌ك جاران ده‌بێت) و له‌ به‌رده‌میاندا به‌رزه‌خێك (به‌ربه‌ستێك) هه‌یه‌ تا ئه‌و ڕۆژه‌ی زیندوو ده‌کرێنه‌وه‌.
  ئینجا کاتێ فوو ده‌کێ به‌ شه‌یپوردا له‌و ڕۆژه‌دا هیچ خزمایه‌تیه‌ك نامێنێ له‌ نێوانیاندا وه‌ پرسیاری یه‌کتری ناکه‌ن که‌س له‌که‌س ناپرسێ .
  ئینجا هه‌ر که‌سێ کێشراوه‌ (چاکه) ‌کانی قورس بێت ئه‌وه‌ ئه‌وانه‌ ڕزگارو سه‌رکه‌وتوون.
  وه‌ که‌سێ کێشراوه‌ (چاکه‌) کانی سووك بێت ئه‌وانه‌ که‌سانێکن زیانیان له‌ خۆیان داوه‌ خۆیان دۆڕاندووه‌ له‌ دۆزه‌خ دان بێ بڕانه‌وه‌.
  ئاگری دۆزه‌خ ده‌م و چاویان ده‌سوتێنێ و هه‌موویان له‌ ئاگری دۆزه‌خ دا لێویان هه‌ڵقرچاوه‌ و دانه‌کانیان ده‌رکه‌وتووه‌.
  پێیان ده‌وترێ ئایه‌ته‌کانی من له‌دنیادا به‌سه‌رتاندا نه ‌ده‌خوێنرایه‌وه؟ که‌چی ئێوه‌ به‌ درۆتان ده‌زانی وئیمانتان پێ نه‌ده‌هێنا.
  له‌ وه‌ڵامدا ده‌ڵێن ئه‌ی په‌روه‌ردگاری  ئێمه‌ به‌دی و خراپی خۆمان زاڵ بوو بوو به‌سه‌رماندا وه‌ ئێمه‌ که‌سانێکی گومڕابووین.
  ئه‌ی په‌روه‌ردگارمان له‌م (دۆزه‌خه‌) ده‌رمان بێنه‌ جا ئه‌گه‌ر جارێکی تر گه‌ڕاینه‌وه‌ (بۆ بێ باوه‌ڕی) ئه‌وه‌ به‌ڕاستی ئێمه‌ سته‌مکارین.
  وه‌ (خوا) ده‌فه‌رموێ: به‌بێ نرخی و ڕیسوایی بمێننه‌وه‌ له‌ دۆزه‌خدا و هیچ قسه‌یه‌کم له‌گه‌ڵدا مه‌که‌ن (إخسأ: بۆ سه‌گ به‌کاردێ کاتێ ده‌ری ده‌که‌یت و پێی ده‌ڵێیت چغ) ه‌.
  بێگومان له‌ دنیادا کۆمه‌ڵێك له‌ به‌نده‌کانی من ده‌یانووت ئه‌ی په‌روه‌ردگارمان ئێمه‌ باوه‌ڕمان هێناوه‌ ده‌ی لێیان خۆش به‌و ڕه‌حممان پێ بکه‌ چونکه‌ تۆ چاکترینی میهره‌بانانی.
  که‌چی ئێوه‌ گاڵته‌تان به‌وان ده‌کرد تا (ئه‌و گاڵته‌ کردنه‌تان به‌) ئه‌وان یادی منی له‌ بیربردنه‌وه‌ وه‌ ئێوه‌ هه‌میشه‌ به‌وان پێده‌که‌نین.
  بێگومان ئه‌مڕۆ پاداشتم داونه‌ته‌وه‌ به‌هۆی خۆگرییانه‌وه‌ به‌ڕاستی هه‌ر ئه‌وانن سه‌رکه‌وتوو.
  خوا ده‌فه‌رموێ: چه‌ند ساڵ له‌سه‌ر زه‌وی دا مانه‌وه‌.
  له‌ (وه‌ڵامدا) ده‌ڵێن ڕۆژێك یا که‌متر له‌ ڕۆژێك ماینه‌وه‌ له‌و (فریشتانه‌) بپرسه‌ که‌ ژمێریارن.
  خوا فه‌رموی نه‌ماونه‌ته‌وه‌ ماوه‌یه‌کی که‌م نه‌بێت ئه‌گه‌ر به‌ڕاستی ئێوه‌ ده‌تانزانی؟.
  ئایا ئێوه‌ گومانتان وابووه‌ که‌ بێگومان ئێوه‌مان به‌بێ هووده‌ دروست کردووه‌ وه‌ بێگومان ئێوه‌ ناگه‌ڕێنه‌وه‌ بۆ لای ئێمه‌.
  جا به‌رزو بڵندی بۆ خوای پاشای ڕاست و ڕه‌وا هیچ په‌رستراوێك نی یه‌ جگه‌ له‌و که‌ په‌روه‌ردگاری عه‌رشی به‌ڕێزو به‌رزه‌.
  هه‌ر که‌س بپه‌رستێ په‌رستراوێکی تر له‌گه‌ڵ خوادا که‌ هیچ به‌ڵگه‌یه‌کی نه‌بێ ‌ له‌سه‌ر ئه‌و (په‌رستنه‌) ئه‌وه‌ به‌ڕاستی لێپرسینه‌وه‌ی ته‌نها لای په‌روه‌ردگارێتی بێگومان کافران ڕزگار نابن.
  ئه‌ی (موحه‌ممه‌د(صلی الله‌ علیه‌ وسلم)) بڵێ ئه‌ی په‌روه‌ردگارم لێم خۆش به‌و ڕه‌حمم پێ بکه‌ وه‌ تۆ (خوایه‌) چاکترینی میهره‌بانانی.
  ئه‌مه‌ سوره‌تێکه‌ ئێمه‌ ناردومانه‌ته‌ خواره‌وه‌ و فه‌رزمان کردووه‌ (گوێڕایه‌ڵی بڕیاره‌کانی) وه‌ له‌و (سوره‌ته‌) دا هێناومانه‌ته‌ خواره‌وه‌ ئایه‌ته‌ ڕوونه‌کان بۆ ئه‌وه‌ی ئێوه‌ بیر بکه‌نه‌وه‌.
  ژن و پیاوی زیناکه‌ر هه‌ر یه‌کێکیان سه‌د دار (شه‌لاق) یان لێ بده‌ن وه‌ به‌زه‌یی هاتنه‌وه‌تان پێیاندا (ژن و پیاوی زیناکه‌ر) نه‌تان گرێ له‌ (جێ به‌جێ کردنی) فه‌رمانی خوا ئه‌گه‌ر ئێوه‌ باوه‌ڕتان هه‌یه‌ به‌ خواو به‌ڕۆژی دوایی وه‌ با ئاماده‌ی بینینی سزادانی ئه‌و دووانه‌ بن کۆمه‌ڵێك له‌ باوه‌ڕداران.
  پیاوی زیناکه‌ر ماره‌ی‌ ناکات ته‌نها ئافره‌تی زیناکه‌ر و ئافره‌تی موشریك نه‌بێ وه‌ ئافره‌تی زیناکه‌ر ماره‌ی ناکات پیاوی زیناکه‌ر یا پیاوی موشریك نه‌بێ ئه‌و ماره‌کردن و شووکردن به‌ زیناکه‌ره‌ یا ساغ کراوه‌ له‌سه‌ر ئیمانداران.
   ئه‌وانه‌ی که‌ بوختانی (زینا) ده‌که‌ن بۆ ئافره‌تانی داوێن پاك له‌پاشان چوار شایه‌ت ناهێنن (له‌سه‌ر ڕاستی بوختانه‌که‌یان) ئه‌وه‌ هه‌شتا دار (شه‌لاق) یان لێ بده‌ن ئیتر هه‌رگیز شایه‌تیان لێ وه‌رمه‌گرن وه‌ ئه‌وانه‌ له‌ سنوور ده‌رچوون.
  جگه‌ له‌وانه‌ی که‌دوای ئه‌وه‌ ته‌وبه‌ ده‌که‌ن و کرده‌وه‌یان چاك ده‌که‌ن ئه‌وسا به‌ڕاستی خوا لێخۆش بووی به‌به‌زه‌یی یه‌.
  ئه‌وه‌ (پیاوانه‌ی) بوختان بۆ خێزانه‌کانیان ده‌که‌ن وه‌ بێجگه‌ له‌ خۆیان هیچ شایه‌تێکیان نی یه‌ ئه‌وه‌ شایه‌تی دانی هه‌ریه‌ك له‌وانه‌ (به‌م جۆره‌یه‌) که‌چوار سوێند به‌خوا بخوات که‌ بێگومان ئه‌و له‌ ڕاستگۆیانه‌ که‌ ده‌ڵێت خێزانه‌که‌م بینیوه‌ زینای کردووه‌.
  وه‌ له‌ پێنجه‌م جاردا بڵێ نه‌فرینی خوای له‌سه‌ر ئه‌و بێ ئه‌گه‌ر درۆزن بێ.
  ئه‌و ئافره‌ته‌ش (که‌ تاوان بار کراوه‌ له‌ لایه‌ن مێرده‌که‌یه‌وه‌) سزای (زینای) له‌سه‌ر لاده‌بات به‌مه‌ی که‌ چوار جار سوێند به‌خوا بخوات که‌ بێگومان مێرده‌که‌ی له‌ درۆزنانه‌ واته‌ درۆ ده‌کات.
  وه‌ له‌ پێنجه‌م جاردا (بڵێت) خه‌شمی خوای له‌سه‌ر بێ ئه‌گه‌ر مێرده‌که‌ی له‌ ڕاست گۆیان بێت.
  وه‌ ئه‌گه‌ر  به‌هره‌ و به‌زه‌یی خوا نه‌بوایه‌ به‌سه‌رتانه‌وه‌ (هه‌ر کام له‌و پیاو و ئافره‌ته‌ی باسکرا درۆزن بن خوا ده‌ری ده‌خست و سزای ده‌دا له ‌دنیادا) وه‌ بێگومان خوا گیراکه‌ری په‌شیمانی و کار دروسته‌.
  بێگومان که‌سانێ که‌ ئه‌و بوهتانه‌یان (بۆ عایشه‌ی خێزانی پێغه‌مبه‌ر (صلی الله‌ علیه‌ وسلم)) هه‌ڵبه‌ست ده‌سته‌یه‌ بوون له‌ خۆتان (با مونافیقیشیان تیا بوو) وا مه‌زانن ئه‌و (بوهتانه‌) شه‌ڕ و خراپه‌ بۆتان (وانی یه‌) به‌ڵکو خێرو چاکه‌یه‌ بۆتان بۆ هه‌ریه‌ك له‌وانه‌ هه‌یه‌ له‌تاوان به‌و ئه‌ندازه‌ی هه‌وڵی داوه‌ (له‌و بوهتانه‌دا) وه‌ ئه‌و که‌سه‌‌یان که ‌به‌شی گه‌وره‌ی بوختانه‌که‌ی گرته‌ ئه‌ستۆ (که‌ عه‌بدوڵڵای کوڕی ئوبه‌ی بوو) (له‌ ڕۆژی دواییدا) بۆ ئه‌وه‌ سزای هه‌ره‌ گه‌وره‌.
  ده‌بوا کاتێ ئه‌و بوهتانه‌تان بیست پیاوان و ئافره‌تانی ئیماندار گومانی چاکیان به‌ خۆیان ببردایه‌ وه‌ بیان وتایه‌ ئه‌مه‌ بوهتانێکی ئاشکراو ڕوونه‌.
  ده‌ بۆچی ئه‌و بوهتان که‌رانه‌ چوار شایه‌تیان له‌سه‌ری نه‌هێنا ئینجا ئه‌گه‌ر شایه‌ته‌کانیان نه‌هێنا که‌واته‌ هه‌ر ئه‌وانه‌ن لای خوا درۆزن.
  وه‌ ئه‌گه‌ر به‌هره‌و ڕه‌حمه‌تی خوا نه‌بوایه‌ به‌سه‌رتانه‌وه‌ له‌ دنیاو ڕۆژی دوایی دا دوو چارتان ده‌بوو له‌به‌ر ڕۆچونتان له‌و بوهتانه‌دا (بۆ عایشه‌) سزایه‌کی گه‌وره‌.
  کاتێ ئه‌م بوهتانه‌تان به‌ده‌ماو ده‌م له‌یه‌کتره‌وه‌ وه‌رده‌گرت وه‌ به‌ زمانتان شتێك ده‌ڵێن که‌ زانیاریتان ده‌رباره‌ی نه‌بوو واتان ده‌زانی شتێکی سووك و ئاسانه‌ له‌ کاتێکدا لای خوا زۆر گه‌وره‌یه‌.
  بۆچی کاتێ ئه‌مه‌تان بیست نه‌تان وت بۆ ئێمه‌ شیاو نی یه‌ قسه‌ (و بوهتانی) ی وا بکه‌ین پاك و بێگه‌ردی بۆ تۆ خوایه‌ ئه‌مه‌ بوهتانێکی زۆر گه‌وره‌یه‌.
  خوا ئامۆژگاریتان ده‌کات که‌ هه‌رگیز نه‌گه‌ڕێنه‌وه‌ بۆ وێنه‌ی ئه‌وه‌ی ڕووی دا ئه‌گه‌ر ئێوه‌ بڕوادارن.
  وه‌ خوا ئایه‌ته‌کانی خۆی بۆ ئێوه‌ ڕوون ده‌کاته‌وه‌ وه‌ خوا زانای کار دروسته‌.
  به‌ڕاستی ئه‌وانه‌ی پێیان خۆشه‌ زینا (کرداری ناشرین) بڵاوبێته‌وه‌ له‌ناو خه‌ڵکی ئیمانداردا سزای سه‌ختیان بۆ هه‌یه‌ له‌ دنیاو ڕۆژی دوایی دا وه‌ خوا ده‌زانێ و ئێوه‌ نازانن.
  ئه‌گه‌ر به‌هره‌و به‌زه‌یی خوا نه‌بوایه‌ به ‌سه‌رتانه‌وه‌ (دووچاری سزا ده‌بوون به‌هۆی ئه‌و بوهتانه‌وه‌ که‌ کرا بۆ عائیشه‌) وه‌ بێگومان خوا به‌سۆزی میهره‌بانه‌.
  ئه‌ی ئه‌وانه‌ی باوه‌ڕتان هێناوه‌ به‌دوای هه‌نگاوه‌کانی شه‌یتان دا مه‌ڕۆن وه‌ هه‌ر که‌س شوێن هه‌نگاوه‌کانی شه‌یتان بکه‌وێ چونکه‌ به‌ڕاستی شه‌یتان فه‌رمان ده‌کات به‌کاری زۆر ناشرین (زینا) و خراپه‌ ئه‌گه‌ر به‌هره‌و میهره‌بانی خوا نه‌بوایه‌ به‌سه‌رتانه‌وه‌ هه‌رگیز که‌سێ له‌ ئێوه‌ پوخت و پاك نه‌ده‌بۆوه‌ به‌ڵام خوا هه‌ر که‌سی بوی (شیاوبێ) پاکی ده‌کاته‌وه‌ وه‌ خوا بیسه‌ری زانایه‌.
  با سوێند نه‌خۆن ئه‌وانه‌تان که‌ خاوه‌نی چاکه‌و سه‌روه‌ت و سامانن که‌ یارمه‌تی نه‌ده‌ن به‌ خزمان و هه‌ژاران و کۆچه‌ران له‌ پێناوی خوادا ده‌با لێبورده‌ بن و چاوپۆشی بکه‌ن ئایا پێتان خۆش نیه‌ خوا لێتان خۆش ببێ وه‌ خوا لێخۆش بوو و میهره‌بانه‌.
  بێگومان ئه‌وانه‌ی بوهتانی زینا ده‌که‌ن بۆ ئافره‌تانی داوێن پاکی بێ ئاگای ئیماندار نه‌فرینیان لێکراوه‌ له‌ دنیاو ئاخیره‌ت دا وه‌ بۆیان هه‌یه‌ سزای زۆر گه‌وره‌.
  ڕۆژێك (دێ) شایه‌تی ئه‌دات له‌سه‌ریان زمانیان و ده‌ست و قاچه‌کانیان به‌و کرده‌وانه‌ی که‌ کردوویانه‌.
  له‌و ڕۆژه‌دا خوا پاداشتی ته‌واویان به‌ڕاستی و داد ده‌داته‌وه‌ وه‌ ئه‌وکاته‌ ده‌زانن به‌ڕاستی هه‌ر خوا هه‌قی ئاشکراو دیاره‌ (بۆ خۆی و سیفات و) کرداری.
  واڕاسته‌ ئافره‌تانی ناپاك بۆ پیاوانی ناپاك وه‌ پیاوه‌ پیسه‌کان بۆ ئافره‌ته‌ پیسه‌کان وه‌ ئافره‌ته‌ پاکه‌کان بۆ پیاوه‌ پاکه‌کان وه‌ پیاوه‌ پاکه‌کان بۆ ئافره‌ته‌ پاکه‌کان ئه‌و پاکانه‌ به‌ری کراون له‌و (تۆمه‌تانه‌) ی ناپاکان ده‌یڵێن بۆ ئه‌و پاك و چاکانه‌یه‌ لێبووردن و ڕۆزی چاك و پیرۆز واته‌ به‌هه‌شت.
  ئه‌ی ئه‌و که‌سانه‌ی بڕواتان هێناوه‌ مه‌چنه‌ هیچ ماڵێك جگه‌ له‌ ماڵه‌کانی خۆتان هه‌تا پرس ده‌که‌ن (به‌ خاوه‌نه‌کانیان) وه‌ (دوای ئه‌وه‌ی مۆڵه‌ت دران) سه‌لام بکه‌ن له‌ خاوه‌ن ماڵه‌که‌ ئه‌وه‌ چاکتره‌ بۆتان بۆ ئه‌وه‌ی په‌ند و ئامۆژگاری وه‌رگرن.
  ئینجا ئه‌گه‌ر که‌ستان نه‌دی تیایدا ئه‌وه‌ مه‌چنه‌ ژووره‌وه‌ بۆ ئه‌و ماڵه‌ هه‌تا مۆڵه‌ت نه‌درێن وه‌ ئه‌گه‌ر پێتان وترا بگه‌ڕێنه‌وه‌ ئه‌بێ بگه‌ڕێنه‌وه‌ ئه‌وه‌ چاکترو پاکتره‌ بۆتان وه‌ خوا زانایه‌ به‌ هه‌موو ئه‌و کرده‌وانه‌ی ده‌یکه‌ن.
  هیچ گوناهێکتان له‌سه‌ر نی یه‌ (گوناهبار نابن) که‌ بچنه‌ ئه‌و ماڵانه‌ی که‌سی تیا نیشته‌جێ نی یه‌ و که‌ل و په‌لی خۆتانی تیا بێت (وه‌ك ئوتێل) وه‌ خوا ده‌زانێ به‌وه‌ی ئاشکرای ده‌که‌ن و به‌وه‌ی ده‌یشارنه‌وه‌.
  ئه‌ی (موحه‌ممه‌د(صلی الله‌ علیه‌ وسلم)) بڵێ به‌ پیاوانی ئیماندار چاوی خۆیان (له‌ سه‌یر کردنی نامه‌حره‌م) داخه‌ن و بپارێزن وه‌ عه‌وره‌تیان (له‌ داوێن پیسی) بپارێزن ئه‌وه‌ چاکترو پاکتره‌ بۆ ئه‌وان بێگومان خوا ئاگایه‌ به‌ هه‌موو کرده‌وه‌یه‌ك که‌ ده‌یکه‌ن.
  وه‌ بڵێ به‌ ئافره‌تانی ئیمانداریش چاویان داخه‌ن و بپارێزن (له‌ سه‌یر کردنی نامه‌حره‌م) وه‌ عه‌وره‌تیان بپارێزن (له‌ داوێن پیسی) وه‌ جوانی خۆیان ده‌رنه‌خه‌ن جگه‌ له‌وه‌ی به‌ ده‌ره‌وه‌یه‌ و دیاره‌ له‌ جوانی (وه‌ك ده‌م و چاویان و ده‌ستیان) وه‌ با سه‌رپۆشه‌کانیان بده‌ن به‌ سینگ و به‌رۆکیاندا وه‌ جوانی خۆیان ده‌رنه‌خه‌ن (زیاد له‌وه‌ی ده‌رده‌که‌وێت) بۆ مێرده‌کانیان نه‌بێت یا باوکیان یا باوکی مێرده‌کانیان یا کوڕه‌کانیان یا کوڕی مێرده‌کانیان یا براکانیان یا کوڕی براکانیان یا کوڕی خوشکه‌کانیان یا ئافره‌تانی (ئیماندار) یا که‌نیزه‌که‌ کانیان یا ئه‌و شوێن که‌وته‌و پیاوانه‌ی که‌ بێ نیازن له‌ ئافره‌ت (وه‌ك خزمه‌ت کارو پیرو نه‌خۆش که‌ ئاره‌زووی ژن و مێردایه‌تیان نی یه‌) یا ئه‌و منداڵه‌ کوڕانه‌ی که‌ ئاگایان له‌ له‌ش (عه‌وره‌ت) ی ئافره‌تان نه‌بێت (باڵغ نه‌بووبن) (ئافره‌تان له‌کاتی ڕۆشتن دا) قاچیان نه‌ده‌ن به‌ زه‌وی دا (تا ده‌نگی خڕخاڵ و پاوانه‌کانیان بێت و) بزانرێت به‌و جوانی یه‌ی پێیان که‌ شاردویانه‌ته‌وه‌ هه‌مووتان ته‌وبه‌ بکه‌ن و بگه‌ڕێنه‌وه‌ بۆ لای خوا ئه‌ی ئیمان داره‌کان تا ڕزگار و سه‌رکه‌وتوو بن.
  ژن ماره‌ ببڕن بۆ پیاوانی بێ ژن و ژنانی بێ مێردیش بده‌ن به‌شوو (مێرد) هه‌روه‌ها ئه‌وانه‌ی ئیمان دارو چاکن له‌ کۆیله‌کان (ژنیان بۆ بێنن) و که‌نیزه‌که‌کان (یش بده‌ن به‌شوو) ئه‌گه‌ر ئه‌وان هه‌ژارو که‌م ده‌ست بن خوا له‌ به‌خشنده‌ی و به‌هره‌ی خۆی ده‌وڵه‌مه‌ندو بێ نیازیان ده‌کات وه‌ خوا (به‌هره‌) فراوان و زانا و دانایه‌.
  وه‌ ده‌بێ ئه‌وانه‌ی که‌ توانای (ئه‌رکی) ژن هێنانیان نیه‌ پاکژ خۆیان ڕاگرن هه‌تا خوا به‌ به‌هره‌ (و ڕۆزی) خۆی بێ نیازیان ده‌کات وه‌ ئه‌وانه‌ی داوای نوسراو ده‌که‌ن (بۆ کڕینه‌وه‌ی خۆیان) له‌ به‌نده‌و که‌نیزه‌که‌کانتان ئه‌وه‌ نوسراویان له‌گه‌ڵدا بنوسن (بۆ کڕینه‌وه‌و ئازاد بوونی خۆیان) ئه‌گه‌ر خێرتان له‌واندا به‌دی ده‌کرد (که‌ بریتی یه‌ له‌ توانای دانی ئه‌و پاره‌ی  ئه‌بێ بیدات به‌ خاوه‌نه‌که‌ی بۆ ئازاد بوونی) وه‌ له‌و ماڵه‌ی که‌ خوا به‌ ئێوه‌ی داوه‌ پێیان بده‌ن وه‌ که‌نیزه‌که‌کانتان زۆر لێ مه‌که‌ن (ناچاریان مه‌که‌ن) له‌سه‌ر زینا کردن ئه‌گه‌ر ئه‌یانویست داوێن پاك بن تا ماڵ و سامانی ژیانی دنیاتان ده‌ست که‌وێت جا هه‌رکه‌س ناچاریان بکات (زۆریان لێ بکات) ئینجا به‌ڕاستی خوا دوا ئه‌و زۆر لێ کردنه‌یان لێبوورده‌ی میهره‌بانه‌ (به‌و که‌نیزه‌کانه‌ که‌ به‌ زۆر زینایان پێ کرا) وه‌.
  سوێند به‌خوا به‌ڕاستی ئێمه‌ ناردوومانه‌ته‌ خواره‌وه‌ بۆ ئێوه‌ چه‌ند ئایه‌تێکی ڕوون که‌ره‌وه‌ وه‌ چه‌ند نموونه ‌و به‌سه‌رهاتی ئه‌و گه‌لانه‌ی له‌پێش ئێوه‌وه‌ بوون هه‌روه‌ها په‌ندو ئامۆژگاری بۆ پارێزکاران و له‌ خوا ترسان.
  خوا ڕووناك که‌ره‌وه‌ی ئاسمانه‌کان و زه‌وی یه‌ (به‌ خۆرو مانگه‌کان) وێنه‌ی ڕووناك کردنه‌وه‌ی خوا وه‌ك تاقێك وایه‌ چرایه‌کی تێدا بێت ئه‌و چرایه‌ش له‌ناو شوشه‌یه‌کدا بێت ئه‌و شوشه‌یه‌ش وه‌ك ئه‌ستێره‌یه‌کی گه‌ش و پرشنگدار بێت (ئه‌و چرایه‌) دائه‌گیرسێ به‌ (ڕۆنی) دره‌ختێکی زه‌یتونی به‌فه‌ڕو به‌ره‌که‌ت که‌ نه‌ ڕۆژهه‌ڵاتی بێ نه‌ ڕۆژئاوایی بێ (سێبه‌ر نایگرێ نه‌ کاتی هه‌ڵهاتنی خۆر نه‌ کاتی ئاوابوونی) (ڕۆنه‌که‌ی ئه‌وه‌نده‌ پاك بێت) نزیکه‌ ڕۆنه‌که‌ی داگیرسێ با ئاگریشی به‌رنه‌که‌وێ ڕووناکی له‌سه‌ر ڕووناکی (ڕووناکی زه‌یت و ڕووناکی ئاگر) خوا هه‌ر که‌سی بوێ ڕێنموونیی ده‌کات بۆ لای ڕووناکی (ئایینی خۆی) وه‌ خوا چه‌ندین نموونه‌ ده‌هێنێته‌وه‌ بۆ خه‌ڵکی وه‌ خوا زانا و ئاگاداره‌ به‌ هه‌موو شتێك.
  له‌ مزگه‌وتانێکدا خوا مۆڵه‌تی داوه‌ که‌ به‌ گه‌وره‌و پاك ڕاگیرێ (به‌رزو بڵند دروست کرێت) زیکرو یادی خوای تێدا بکرێ له‌و (مزگه‌وتانه‌) دا ته‌سبیحاتی خوا ده‌که‌ن به‌ به‌یانیان و ئێواراندا.
  پیاوانێك که‌ بازرگانی و کڕین و فرۆشتن بێ ئاگایان ناکات له‌یادی خواو نوێژ کردن و زه‌کات دان له‌ ڕۆژێك ده‌ترسن (ڕۆژی قیامه‌ت) دڵ و چاوه‌کان تیایدا (ده‌گۆڕێن و) ئاوه‌ ژوو ده‌بن.
  تا خوا پاداشتیان بداته‌وه‌ به‌ چاکترینی ئه‌وه‌ی کردوویانه‌ وه‌ (بێجگه‌ له‌ پاداشته‌که‌یان) له‌ به‌هره‌ی خۆیه‌وه‌ زیاده‌شیان ده‌داتێ وه‌ خوا ڕزق و ڕۆزی (پاداشت) ده‌دا به‌هه‌ر که‌س بیه‌وێ به‌بێ ژمار ، بێ سنوور.
  وه‌ ئه‌وانه‌ی که‌ بێ بڕوان کرده‌وه‌ (چاکه‌) کانیان وه‌ك سه‌رابێك وایه‌ (سه‌راب تیشکێکه‌ کاتی زۆر گه‌رما له‌ بیاباندا وه‌ك ئاو دێته‌ پێش چاو) له‌ بیابانێکدا (بریسکه‌ بداته‌وه‌) (که‌سێکی) زۆر تینوو به‌ ئاوی ده‌زانێ (له‌ دووره‌وه‌) (به‌په‌له‌ ده‌ڕوات بۆی) کاتێ ده‌گاته‌ لای هیچ به‌دی ناکات (له‌ قیامه‌ت کافر) ده‌بینێ خوا ئاماده‌یه‌ له‌ لایدا ئینجا خوا به‌ چاکی پاداشتی (کرده‌وه‌کانی) ده‌داتێ وه‌ خوا به‌په‌له‌و چه‌سپانه‌ له‌ لێپرسینه‌وه‌دا.
  یا (کرده‌وه‌ی بێ بڕوایان) وه‌ك چه‌ند تاریکییه‌ك وایه‌ له‌ ناو ده‌ریایه‌کی قوڵدا که‌ شه‌پۆل له‌سه‌ر شه‌پۆل دایپۆشابێ له‌سه‌ر ئه‌و (شه‌پۆله‌) یشه‌وه‌ هه‌ورێکی ڕه‌شی (باراناوی) بێت تاریکیه‌کان نیشتبنه‌ سه‌ر یه‌کتری ئه‌گه‌ر ده‌ستی ده‌ربێنێ نزیکه‌ ده‌ستی خۆی نه‌بینێت (له‌به‌ر تاریکی) جا هه‌ر که‌س خوا نووری (ئیمانی) پێ نه‌به‌خشیبێ ئه‌وه‌ی ڕووناکی بێت نییه‌تی.
  ئایا نابینی (نازانی) بێگومان هه‌موو ئه‌وانه‌ی له‌ ئاسمانه‌کان و زه‌وی دان ته‌سبیحاتی خوا ده‌که‌ن هه‌روه‌ها باڵنده‌کان کاتێ باڵیان کردۆته‌وه‌ (به‌ ئاسماندان ته‌سبیحاتی خوا ده‌که‌ن) هه‌ریه‌ك له‌مانه‌ نوێژ (دوعا) و ته‌سبیحاتی خۆی ده‌زانێ وه‌ خوا به‌وه‌ی ده‌یکه‌ن زاناو ئاگاداره‌.
  ته‌نها بۆ خوایه‌ خاوه‌نیه‌تی ئاسمانه‌کان و زه‌وی و گه‌ڕانه‌وه‌ش هه‌ر بۆ لای خوایه‌.
  ئایا نازانی( نابینی) که‌ خوا په‌ڵه‌ هه‌وره‌کان ده‌بات (به‌ ئاسماندا) به‌ هێواشی پاشان ئه‌و (په‌ڵه‌ هه‌ور) انه‌ په‌یوه‌ست ده‌کات به‌یه‌که‌وه‌ دواتر ده‌یان خاته‌ سه‌ر یه‌کتری ئینجا ده‌بینی دڵۆپه‌ باران له‌ نێو هه‌وره‌که‌وه‌ ده‌بارێ وه‌ له‌ ئاسمانه‌وه‌ له‌ هه‌وره‌کان که‌ وه‌ك کێون ته‌رزه‌ ده‌بارێنێ ئینجا تووشی زیان ده‌بێ به‌م (ته‌رزه‌یه‌) هه‌رکه‌سێ خوا بیه‌وێ وه‌ لای ده‌دات له‌ هه‌رکه‌سێ که‌ خۆی بیه‌وێ نزیکه‌ ڕووناکی و شه‌وقی چه‌خماخه‌ (ی هه‌وره‌) که‌ (بینای) چاوه‌کان ببات.
  خوا شه‌وو ڕۆژ ده‌گۆڕێ(به‌ کورت و درێژ کردنیان یا به‌ ڕۆژ بوونه‌وه‌ و شه‌و داهاتن) به‌ڕاستی له‌مه‌دا په‌ندێك هه‌یه‌ بۆ خاوه‌ن ژیریی یه‌کان.
  وه‌ خوا هه‌موو زینده‌وه‌رێکی له‌ ئاو دروست کردووه‌ ئینجا هه‌ندێ له‌وانه‌ له‌سه‌ر سکی ده‌ڕوات وه‌ هه‌ندێکی تریان له‌سه‌ر دوو قاچ ده‌ڕوات وه‌ هه‌شیانه‌ له‌سه‌ر چوار پێ ده‌ڕوات خوا هه‌رچی بوێ دروستی ده‌کات بێگومان خوا ده‌سه‌ڵاتی به‌سه‌ر هه‌موو شتێکدا هه‌یه‌.
  سوێند به‌خوا به‌ڕاستی ئێمه‌ ناردوومانه‌ته‌ خواره‌وه‌ چه‌ند ئایه‌تێکی ڕوون که‌ره‌وه‌ و خواش هه‌رکه‌سی بوێ ڕێنموونی ده‌کات بۆ ڕێگای ڕاست.
  وه‌ ئه‌وانه‌ ده‌ڵێن بڕوامان هێناوه‌ به‌خواو به‌ پێغه‌مبه‌ر و گوێڕایه‌ڵیمان کردووه‌ پاشان کۆمه‌ڵێك له‌وان پشتی تێ ده‌که‌ن له‌ پاش ئه‌وه‌ی (ووتیان بڕوامان هێناوه‌) وه‌ ئه‌وانه‌ (له‌ڕاستیدا) ئیماندار نین.
  وه‌ کاتێ بانگ بکرێن بۆ لای (شه‌ریعه‌تی) خواو پێغه‌مبه‌ر (صلی الله‌ علیه‌ وسلم) بۆ ئه‌وه‌ی حوکم بکات له‌ نێوانیاندا یه‌کسه‌ر کۆمه‌ڵێك له‌وانه‌ ڕوو وه‌رده‌گێڕن.
  به‌ڵام ئه‌گه‌ر (له‌ حوکم دانه‌که‌) حه‌قه‌که‌ بۆ ئه‌وان بێت دێن بۆ لای (حوکمه‌که‌) به‌وپه‌ڕی ملکه‌چی یه‌وه‌.
  ئایا دڵه‌کانیان نه‌خۆشی تێدایه‌ یا له‌گوماندا بوون یان ده‌ترسن خواو پێغه‌مبه‌ره‌که‌ی (صلی الله‌ علیه‌ وسلم) سته‌میان لێ بکه‌ن (نه‌خێر هیچ له‌وانه‌ نی یه‌) به‌ڵکو ئه‌وانه‌ هه‌ر خۆیان سته‌مکارن.
  قسه‌ی ئیمانداران ته‌نها ئه‌مه‌یه‌ کاتێ بانگ بکرێن بۆ لای (به‌رنامه‌ی) خواو پێغه‌مبه‌ره‌که‌ی (صلی الله‌ علیه‌ وسلم) بۆ ئه‌وه‌ی بڕیار بدات له‌ نێوانیاندا که‌ ده‌ڵێن بیستمان و گوێڕایه‌ڵین وه‌ هه‌ر ئه‌وانه‌ن ڕزگار  بووان.
  جا  هه‌رکه‌س گوێڕایه‌ڵی خواو پێغه‌مبه‌ره‌که‌ی بکات وه‌ له‌ خوا بترسێ و خۆی له‌ (سه‌ر پێچی) خوا بپارێزێ ئه‌وه‌ به‌ڕاستی هه‌ر ئه‌وانه‌ سه‌رکه‌وتوون.
  دوو‏ڕووه‌کان سوێندیان ده‌خوارد به‌خوا به‌ ئه‌وپه‌ڕی سوێند خواردنیان که‌ ئه‌گه‌ر فه‌رمانیان پێ بده‌یت (به ‌ده‌رچوون بۆ غه‌زا) بێگومان ده‌رده‌چن بڵێ: سوێند مه‌خۆن ملکه‌چی و گوێڕایه‌ڵی ئێوه‌ زانراوه‌ (قسه‌تان پێچه‌وانه‌ی کردارتانه‌) به‌ڕاستی خوا ئاگاداره‌ به‌و کرده‌وانه‌ی ده‌یکه‌ن.
  بڵێ فه‌رمانبه‌رداری خواو فه‌رمانبه‌رداری پێغه‌مبه‌ر (صلی الله‌ علیه‌ وسلم) بن ئینجا ئه‌گه‌ر پشتیان هه‌ڵکرد ئه‌وه‌ ئه‌و (پێغه‌مبه‌ر(صلی الله‌ علیه‌ وسلم)) ته‌نها به‌رپرسیاره‌ له‌وه‌ی دراوه‌ به‌سه‌ریدا (که‌ گه‌یاندنی په‌یامی خوایه‌) وه‌ ئێوه‌ش به‌رپرسن له‌وه‌ی دراوه‌ به‌سه‌رتاندا (که‌ باوه‌ڕهێنانه‌) وه‌ ئه‌گه‌ر گوێڕایه‌ڵی پێغه‌مبه‌ر (صلی الله‌ علیه‌ وسلم) بکه‌ن، ئه‌وه‌ هیدایه‌ت وه‌رده‌گرن وه‌ پێغه‌مبه‌ر هیچی له‌سه‌ر نی یه‌ بێجگه‌ له‌ گه‌یاندنی ڕوون و ئاشکرای په‌یامی خوا.
  خوا به‌ڵێنی داوه‌ به‌و که‌سانه‌تان که‌ باوه‌ڕیان هێناوه‌ وه‌ کرده‌وه‌ی چاکه‌کانیان کردووه‌ که‌ بێگومان ده‌یانکاته‌ جێ نشینی (خه‌ڵکی تر) له‌ زه‌وی دا هه‌روه‌ك ئه‌وانی (ئیماندارانی) پێش ئه‌مانی کرده‌ جێ نشین وه‌ ئاینه‌که‌یان بۆ ده‌چه‌سپێنێ ئه‌و (ئاینه‌) ی که‌ خوا پێی ڕازی بووه‌ بۆیان وه‌ ترس و بیمیان بۆ ده‌گۆڕێ به‌ ئاسایش و ئارامی (له‌و کاته‌دا ئیتر) هه‌ر من ده‌په‌رستن و هیچ هاوبه‌شیه‌کم بۆ بڕیار ناده‌ن وه‌ هه‌ر که‌س بێ بڕوا بێ دوا ئه‌وه‌ (به‌دی هاتنی به‌ڵێنه‌کان) ئه‌وه‌ به‌ڕاستی هه‌ر ئه‌وانه‌ن ده‌رچوو له‌ ڕێگه‌ی خوا.
  وه‌ نوێژ به‌جێ بێنن و زه‌کات بده‌ن و گوێرایه‌ڵی پێغه‌مبه‌ر (صلی الله‌ علیه‌ وسلم) بکه‌ن تا خوا ڕه‌حمتان پێ بکات.
  ئه‌و که‌سانه‌ی بێ باوه‌ڕن وانه‌زانن له‌ تۆڵه‌ی خوا ڕزگاریان ده‌بێ له‌ زه‌وی دا و ئه‌وان جێگایان ئاگره‌ ئای چ سه‌رئه‌نجامێکی به‌د و خراپه‌.
  ئه‌ی ئه‌و که‌سانه‌ی باوه‌ڕتان هێناوه‌ ده‌بێ مۆڵه‌تتان لێ وه‌رگرن ئه‌و که‌سانه‌ی به‌نده‌ی ئێوه‌ن (به‌نده‌کانتان) هه‌روه‌ها منداڵه‌کانتان که‌ هێشتا باڵغ نه‌بوون له‌ سێ کاتدا (بۆ چوونه‌ ژووری نوستنی ژن و مێرد) له‌ پێش نوێژی به‌یانی وه‌ کاتێ پۆشاکتان داده‌نێن (لاده‌به‌ن له‌به‌رتان دا) له‌ کاتی نیوه‌ڕواندا و له‌پاش نوێژی عیشا (خه‌وتنان) ئه‌م سێ کاته‌ کاتی خۆ ده‌رخستنه‌ بۆتان دروسته‌ دوا ئه‌م سێ کاته‌ (بێ مۆڵه‌ت وه‌رگرتن) نه‌ بۆ ئێوه‌و نه‌ بۆ ئه‌وان هیچ گوناهێك نی یه‌ (مۆڵه‌ت وه‌رنه‌گرن) (چونکه‌) ئه‌وان زۆر به‌ ده‌ورو به‌رتاندا دێن (بۆ خزمه‌ت کردنتان) ئێوه‌ له‌گه‌ڵ یه‌کتردا تێکه‌ڵن ئا به‌و جۆره‌ خوا ڕوونی ده‌کاته‌وه‌ ئایه‌ته‌کانی بۆ ئێوه‌ وه‌ خوا زانای کاردروسته‌.
  وه‌ کاتێ که‌ منداڵه‌کانتان باڵغ بوون ئه‌وسا ده‌بێ مۆڵه‌ت وه‌ربگرن وه‌کو چۆن که‌سانی پێش ئه‌مان مۆڵه‌تیان وه‌رده‌گرت (له‌ هه‌موو کاتێکدا) ئا به‌م جۆره‌ خوا ڕوونی ده‌کاته‌وه‌ ئایه‌ته‌کانی بۆ ئێوه‌ وه‌ خوا زانای دانایه‌.
  وه‌ ئافره‌تانی پییرو له‌کار که‌وتوو ئه‌و ئافره‌تانه‌ی ئومێدی شوکردنیان نه‌ماوه‌ هیچ گوناهێکیان له‌سه‌ر نی یه‌ که‌ (هه‌ندێك له‌) پۆشکه‌کانیان لابه‌رن به‌ڵام زینه‌ت و جوانیان ده‌رنه‌خه‌ن خۆ ئه‌گه‌ر لاینه‌به‌ن و پۆشته‌ بن ئه‌وه‌ چاکتره‌ بۆیان وه‌ خوا بیسه‌ری زانایه‌.
  کوێر گوناهی له‌سه‌ر نی یه‌ و شه‌ل  گوناهی له‌سه‌ر نی یه‌ هه‌روه‌ها نه‌خۆش گوناهی له‌سه‌ر نی یه‌ (ئه‌م جۆره‌ که‌سانه‌ گوناه‌ نی یه‌ بۆیان نان خواردن له‌گه‌ڵ که‌سانی ساغدا) وه‌ بۆ ئێوه‌ش گوناه‌ نی یه‌ که‌ له‌ ماڵه‌کانی خۆتان نان بخۆن (ماڵی منداڵ و خێزانه‌کانتان هه‌ر به‌ماڵی خۆتان داده‌نرێ) یا (نان بخۆن له‌) ماڵی باوکتان یا ماڵی دایکتان یا ماڵی براکانتان یا ماڵی خوشکه‌کانتان یا ماڵی مامه‌کانتان یا ماڵه‌ پوره‌کانتان (خوشکانی باوك) یا ماڵی خاڵه‌کانتان یا ماڵی پوره‌کانتان (خوشکانی دایك) یا ئه‌و ماڵانه‌ی که‌ کلیله‌کانیان به‌ ئێوه‌یه‌ یا ماڵی براده‌ر و هاوڕێتان هیچ گوناهتان له‌سه‌ر نی یه‌ به‌ کۆمه‌ڵ یا به‌ ته‌نیا نان بخۆن جا کاتێ چوونه‌ (هه‌ر ماڵێك له‌) ماڵان ئه‌وه‌ سه‌لام له‌ یه‌کتر بکه‌ن (له‌وانه‌ی که‌ وه‌ك خۆتان وان) به‌سه‌لام کردنێك له‌لایه‌ن خواوه‌ (هاتووه‌) سه‌لامێکی جوان و چاك و پاك ئا به‌و شێوه‌ خوا ڕوونی ده‌کاته‌وه‌ ئایه‌ته‌کانی بۆ ئێوه‌ به‌ڵکو ئه‌قڵتان بخه‌نه‌ کارو بیر بکه‌نه‌وه‌.
  به‌ ڕاستی ئیمانداران  ته‌نها ئه‌وانه‌ن که‌ بڕوایان به‌ خواو پێغه‌مبه‌ره‌که‌ی هێناوه‌ وه‌ هه‌ر کاتێ له‌گه‌ڵ ئه‌و (پێغه‌مبه‌ر (صلی الله‌ علیه‌ وسلم)) دابن له‌ کارێکی گرنگدا که‌ کۆیان ده‌کاته‌وه‌ (وه‌ك غه‌زا و جومعه‌ و جه‌ژن) ناڕۆن به‌ هیچ لایه‌کدا هه‌تا مۆڵه‌ت له‌ پێغه‌مبه‌ر (صلی الله‌ علیه‌ وسلم) وه‌رنه‌گرن بێگومان ئه‌وانه‌ی مۆڵه‌تت لێ وه‌رده‌رگرن ئه‌وانه‌ که‌سانێکن که‌ بڕوایان هه‌یه‌ به‌ خواو پێغه‌مبه‌ره‌که‌ی جا هه‌ر کاتێ ئه‌وانه‌ داوای مۆڵه‌تیان لێ کردیت بۆ هه‌ندێ ئیش و کاری تایبه‌تی خۆیان ئه‌وه‌ هه‌رکامیان خۆت ویستت مۆڵه‌تی بده‌ وه‌ داوای لێبووردنیان بۆ بکه‌ به‌ڕاستی خوا لێبوورده‌ی میهره‌بانه‌.
  بانگ کردنی پێغه‌مبه‌ر (صلی الله‌ علیه‌ وسلم) له‌ناو خۆتاندا دامه‌نێن (نابێ) وه‌ك بانگ کردنی خۆتان له‌ یه‌کتری (ده‌بێ به‌ڕێزه‌وه‌ بانگ بکرێت وه‌ك ئه‌ی پێغه‌مبه‌ر یا رسول الله‌ (صلی الله‌ علیه‌ وسلم)) به‌ڕاستی خوا ده‌زانێ و ئاگاداره‌ به‌وانه‌ی له‌ ئێوه‌ (به‌ بێ مۆڵه‌ت) له‌ په‌نای خه‌ڵکی تره‌وه‌ ده‌رده‌چن به‌ دزییه‌وه‌ جا با بترسن ئه‌وانه‌ی که‌ پێچه‌وانه‌ی فه‌رمانی پێغه‌مبه‌ر (صلی الله‌ علیه‌ وسلم) ده‌که‌ن که‌ (له‌ دنیادا) به‌ڵاو تاقیکردنه‌وه‌یه‌کیان تووش ببێ یا سزایه‌کی سه‌ختیان تووش ببێ (له‌ دوا ڕۆژ) دا.
  بێدار بنه‌وه‌ به‌ڕاستی ته‌نها بۆ خوایه‌ ئه‌وه‌ی که‌ له‌ ئاسمانه‌کان و زه‌ویدایه‌ بێگومان (خوا) ئاگاداره‌ به‌وه‌ی ئێوه‌ی له‌سه‌ره‌و ده‌یکه‌ن ئه‌و ڕۆژه‌ش که‌ ده‌گه‌ڕێنرێنه‌وه‌ لای خوا ئه‌وسا ئاگاداریان ده‌کاته‌وه‌ به‌و کرده‌وانه‌ی کردوویانه‌ وه‌ خوا به‌ هه‌موو شتێك ئاگاداره‌.
  گه‌وره‌ و پیرۆزه‌ ئه‌و زاته‌ی که‌ فورقان (قورئان) ی بۆ سه‌ربه‌نده‌ی خۆی ناردۆته‌ خواره‌وه‌ تا ترسێنه‌ر بێ بۆ هه‌موو جیهانیان.
  ئه‌و زاته‌ی که‌ ده‌سه‌ڵات و موڵکی ئاسمانه‌کان و زه‌وی هی ئه‌وه‌ و هیچ منداڵی بۆ خۆی بڕیار نه‌داوه‌ و که‌س هاوبه‌شی نی یه‌ له‌ فه‌رمانڕه‌وایی و موڵك داریدا وه‌ هه‌موو شتێکی دروست کردووه‌ وه‌ ئه‌ندازه‌ی بۆ دیاری کرد (له‌ هه‌موو ڕوویه‌که‌وه‌) به‌ چاکی.
  بێجگه‌ له‌ خوا چه‌ند په‌رستراوێکیان بۆ خۆیان بڕیار داوه‌ که‌ هیچ شتێك دروست ناکه‌ن به‌ڵکو خۆشیان دروست کراون ده‌سه‌ڵاتیان نی یه‌ بۆ خۆیان نه‌زیان نه‌سوود و قازانج (بگه‌یه‌نن) هه‌روه‌ها مردن و ژیان و زیندوو بوونه‌وه‌ی خۆیان به‌ده‌س نییه‌.
  ئه‌وانه‌ی که‌ بێ بڕوا بوون ده‌یان وت بێگومان ئه‌م (قورئانه‌) هیچ نی یه‌ جگه‌ له‌ درۆیه‌کی گه‌وره‌ که‌ موحه‌ممه‌ده‌ (صلی الله‌ علیه‌ وسلم) هه‌ڵی به‌ستووه‌ وه‌ که‌سانی تر بۆ ئه‌و (هه‌ڵبه‌ستنه‌) یارمه‌تییان داوه‌ ئه‌وه‌ به‌ڕاستی ئه‌وانه‌ سته‌م و بوختانێکی گه‌وره‌یان کردووه‌.
  وه‌ (بێ بڕوایان) ده‌یان وت (ئه‌م قورئانه‌) به‌سه‌رهات و داستانی پێشووه‌کانه‌ (موحه‌ممه‌د (صلی الله‌ علیه‌ وسلم)) داوای کردووه‌ بۆی بنوسن ئینجا ده‌خوێندرێته‌وه‌ به‌سه‌ریدا به‌ به‌یانیان و ئێواراندا.
  ئه‌ی (موحه‌ممه‌د (صلی الله‌ علیه‌ وسلم)) بڵێ زاتێ ناردوویه‌تی یه‌ خواره‌وه‌ که‌ هه‌موو نهێنی ئاسمانه‌کان و زه‌وی ده‌زانێت به‌ڕاستی ئه‌و (خوا) لێبورده‌ی میهره‌بانه‌.
  بێ بڕوایان ده‌یان وت ئه‌مه‌ چۆن پێغه‌مبه‌رێکه‌ خواردن ده‌خوات وه‌ به‌ بازاڕدا ده‌ڕوات بۆچی فریشته‌یه‌ك نه‌نێرراوه‌ته‌ خواره‌وه‌ بۆ لای بۆ ئه‌وه‌ی له‌ گه‌ڵیدا ترسێنه‌ر بێ.
  یا گه‌نجینه‌یه‌کی (له‌ ئاسمانه‌وه‌) بۆ فڕێ بدرایه‌ یا باخێکی ببوایه‌ لێی بخواردایه‌ وه‌ سته‌مکاران (بێ بروایان) ده‌یان وت (به‌ ئیمانداران) ئێوه‌ ته‌نها شوێن پیاوێکی جادوو لێکراو که‌وتوون.
  سه‌یرکه‌ چۆن نموونه‌ (پووچ) بۆ تۆ دێننه‌وه‌ به‌و هۆیه‌وه‌ گومڕا بوون ئیتر ناتوانن ڕێگای حه‌ق و ڕاستی بدۆزنه‌وه‌.
  گه‌وره‌و پیرۆزه‌ ئه‌و زاته‌ی ئه‌گه‌ر بیه‌وێ (له‌ دنیادا) چاکتر له‌وه‌ (ی بێ بڕوایان ده‌ڵێن) بۆت ساز ده‌دات باخاتێك که‌ ڕووباره‌کان به‌ژێریاندا ده‌ڕوات وه‌ چه‌ند کۆشکت بۆ فه‌راهه‌م دێنێ.
  ڕاست (ناکه‌ن وانیه‌) به‌ڵکو ئه‌وانه‌ باوه‌ڕیان به‌ ڕۆژی دوایی نیه‌ وه‌ ئێمه‌ ئاماده‌مان کردووه‌ بۆ که‌سێ باوه‌ڕی به‌ ڕۆژی دوایی نه‌بێ ئاگری هه‌ڵگیرساو.
  کاتێ (ئه‌م ئاگره‌) له‌ دووره‌وه‌ ئه‌وان ده‌بینێت نرکه‌ و ناڵه‌ی گڕو بڵێسه‌ی ده‌بیسن(که‌ نیشانه‌ی ڕق و قینی زۆریه‌تی) لێیان.
  وه‌ کاتێ فڕێ ده‌درێنه‌ جێگایه‌کی ته‌نگ له‌ دۆزه‌خدا به‌ جووت کراوی ده‌ست و قاچ و ملیان له‌ کۆت و زنجیردا (یا له‌شیان به‌کۆت و زنجیر پێکه‌وه‌ به‌سراوه‌) له‌وێ دا داوای تیاچوون و مردن ده‌که‌ن.
  ئه‌مڕۆ داوای ته‌نیا مردنێك مه‌که‌ن به‌ڵکو داوای مردنی زۆر بکه‌ن.
  بڵێ ئایا ئه‌مه‌ چاکتره‌ یا ئه‌و به‌هه‌شته‌ هه‌میشه‌یی یه‌ی که‌ به‌ڵێن دراوه‌ به‌ پارێزکاران که‌ پاداشت و سه‌رئه‌نجام و ئاکامیانه‌.
  له‌و (به‌هه‌شته‌) دا هه‌رچیان بوێ هه‌یه‌ به‌ هه‌میشه‌یی و بێ بڕانه‌وه‌ ئه‌وه‌ به‌ڵێنێکه‌ له‌لایه‌ن په‌روه‌ردگارته‌وه‌ ئه‌و لێ ی به‌رپرسیاره‌.
  وه‌ له‌و ڕۆژه‌دا خوا ئه‌و (بت په‌رست) انه‌ کۆده‌کاته‌وه‌ له‌گه‌ڵ ئه‌و په‌رستراوانه‌ی که‌ په‌رستوونیان جگه‌ له‌ خوا ئینجا خوا (به‌ په‌رستراوه‌کان) ده‌ڵێ ئایا ئێوه‌ ئه‌و به‌ندانه‌ی منتان گومڕا کرد یا خۆیان ڕێگای (ڕاستیان) ون کرد و گومڕا بوون.
  په‌رستراوه‌کان ده‌ڵێن پاك و بێگه‌ردی بۆ تۆ بۆ ئێمه‌ شایسته‌ نه‌بووه‌ که‌ بێجگه‌ له‌ تۆ په‌رستراوێك بۆ خۆمان دا بنێین به‌ڵام نازو نیعمه‌تت دا به‌ ئه‌وان و باوو باپیرانیان هه‌تا (وایان لێهات) یادی تۆیان له‌بیر چوو وه‌ ئه‌وانه‌ کۆمه‌ڵێکی تیاچووی بێ خێر بوون.
  خوا (به‌بت په‌رسته‌کان ده‌ڵێ) جا بێگومان په‌رستراوه‌کانتان ئێوه‌یان به‌درۆ خسته‌وه‌ له‌و قسانه‌ی که‌ ده‌تان کرد ئینجا نه‌ ده‌توانن (سزای خوا) له‌ خۆتان لاده‌ن نه‌ ده‌توانن یارمه‌تی (خوا) به‌ده‌س بێنن وه‌ هه‌ر که‌س له‌ ئێوه‌ سته‌م بکات (هاوه‌ڵ بۆ خوا دابنێ) سزایه‌کی گه‌وره‌ی پێ ده‌چه‌ژین.
  ئێمه‌ پێش تۆ هه‌رکام له‌ پێغه‌مبه‌رانمان نارد بێت بێگومان ئه‌وان خواردنیان خواردووه‌ و به‌ بازاڕدا ڕۆشتوون وه‌ ئێمه‌ هه‌ندێك له‌ ئێوه‌مان کرده‌ هۆی تاقیکردنه‌وه‌ هه‌ندێکی ترتان ئایا خۆ ده‌گرن وه‌ په‌روه‌ردگارت بینایه‌ (به‌ هه‌موو) شتێك.
  وه‌ ئه‌وانه‌ی که‌ به‌هیوای دیداری ئێمه‌ نین (له‌ ڕۆژی دوایی دا) ده‌ڵێن ئه‌وه‌ بۆ فریشته‌ نانێردرێته‌ خواره‌وه‌ بۆ سه‌رمان یاخود په‌روه‌ردگارمان نابینین سوێند به‌خوا به‌ڕاستی ئه‌وانه‌ له‌ ده‌روونی خۆیاندا خۆیان به‌ گه‌وره‌ ده‌زانی وه‌ سه‌رکه‌شییه‌کی گه‌وره‌یان کرد.
  ئه‌و ڕۆژه‌ی فریشته‌کان ده‌بینن (کاتی مردن یا قیامه‌ت) له‌و ڕۆژه‌دا هیچ مژده‌یه‌ك بۆ تاوانباران نی یه‌ وه‌ ده‌ڵێن(په‌نامان بده‌ن) به‌ په‌نادانی پارێزراو.
  هاتین هه‌ر کرده‌وه‌یه‌کیان کرد بوو هه‌موویمان وه‌کو تۆزی پرش و بڵاو لێ کرد.
  به‌هه‌شتی یه‌کان له‌و ڕۆژه‌دا له‌ چاکترین جێگادان وه‌ له‌ باشترین شوێنی حه‌سانه‌وه‌ (ی نیوه‌ڕوان) دان.
  وه‌ ڕۆژێ ئاسمان له‌ت ده‌بێ له‌گه‌ڵ هه‌ورێکی سپی (هه‌موو ئاسمان ده‌گرێته‌وه‌) وه‌ فریشته‌کان ده‌نێرێنه‌ خواره‌وه‌ کۆمه‌ڵ کۆمه‌ڵ.
  له‌و ڕۆژه‌دا فه‌رمانڕه‌وایه‌تی ته‌نها بۆ خوای میهره‌بانه‌ ئه‌و ڕۆژه‌ ڕۆژێکی زۆر سه‌خته‌ له‌سه‌ر بێ باوه‌ڕان.
   وه‌ ڕۆژێکه‌ که‌ سته‌مکار قه‌پ ده‌کات به‌ هه‌ر دوو ده‌ستی خۆیدا و ده‌ڵێ کاشکای له‌گه‌ڵ پێغه‌مبه‌ردا ڕێگای ڕاستم بگرتایه‌ته‌ به‌ر.
  ئای تیاچوون بۆ من خۆزگه‌ فڵان که‌سم نه‌کردایه‌ به‌ هاوه‌ڵ و خۆشه‌ویستی خۆم.
  به‌ڕاستی ئه‌و (که‌سه‌ی کردم به‌ هاوه‌ڵ) منی له‌ قورئان وێڵ کرد دوا ئه‌وه‌ی قورئانم پێ گه‌یشت (و باوه‌ڕم پێ هێنا) وه‌ شه‌یتان هه‌میشه‌ پشت تێکه‌رو پشت به‌رده‌ره‌ بۆ ئاده‌میزاد.
  وه‌ پێغه‌مبه‌ر (صلی الله‌ علیه‌ وسلم) وتی ئه‌ی په‌روه‌ردگارم به‌ڕاستی قه‌ومه‌که‌م (قوڕه‌یش) ئه‌م قورئانه‌یان واز لێهێناوه‌و گوێی پێ ناده‌ن.
  ئا به‌و جۆره‌ (موحه‌ممه‌د(صلی الله‌ علیه‌ وسلم) که‌ دژایه‌تی تۆ ده‌کرێ) دامان ناوه‌ بۆ هه‌موو پێغه‌مبه‌رێك دوژمنێك له‌ تاوانباران به‌سه‌ په‌روه‌ردگارت ڕێنموونی که‌رو یارمه‌تی ده‌رت بێ.
  وه‌ ئه‌وانه‌ی بێ بڕوا بوون ده‌یان وت بۆچی (موحه‌ممه‌د(صلی الله‌ علیه‌ وسلم)) هه‌موو قورئانی به‌یه‌ك جار بۆ دانه‌به‌زێنراوه‌ ئا به‌و جۆره‌ (دامان به‌زاندووه‌) بۆ ئه‌وه‌ی دڵی تۆ (ئه‌ی موحه‌ممه‌د(صلی الله‌ علیه‌ وسلم)) به‌و قورئانه‌ دامه‌زراوو به‌هێز بکه‌ین وه‌ (به‌و بۆنه‌یه‌وه‌) ئایه‌تانی خۆمم بۆ ناردن به‌ره‌ به‌ره‌.
  هه‌ر نموونه‌و مه‌سه‌لێکت بۆ بێنن (له‌ ڕه‌خنه‌و پێشنیاره‌ نا به‌جێکانیان) ئێمه‌ وه‌ڵامه‌که‌یمان بۆ تۆ هێناوه‌ به‌ڕاستی و جوانترین ڕوون کردنه‌وه‌.
  ئه‌و که‌سانه‌ی که‌ به‌سه‌ر ڕوخساریاندا ده‌برێن (ڕاده‌کێشرێن) بۆ دۆزه‌خ ئه‌وانه‌ خراپترین جێگایان بۆ هه‌یه‌ وه‌ ڕێگاشیان ون کردووه‌ (گومڕا) ترن.
  سوێند به‌خوا به‌ڕاستی ته‌وراتمان دا به‌ مووسا وه‌ هاروونی برایشیمان کرده‌ یاریده‌ده‌ری.
  ئینجا وتمان هه‌ردووکتان بڕۆن بۆ سه‌ر ئه‌و گه‌له‌ی که‌ باوه‌ڕیان به‌ ئایه‌تاکانی ئێمه‌ نی یه‌ و به‌درۆی ده‌زانن ئه‌وسا له‌ناومان بردن به‌ له‌ ناوبردنێکی زۆر خراپ.
  گه‌لی نووحیش کاتێ پێغه‌مبه‌رانیان به‌ درۆزانی (له‌ ئاوی لافاودا) نوقممان کردن وه‌ کردمانن به‌ په‌ندو عیبره‌ت بۆ خه‌ڵك وه‌ ئاماده‌مان کردووه‌ بۆ سته‌مکاران سزای سه‌خت.
  و گه‌لی عاد و سه‌موود و خاوه‌نی چاڵ و بیره‌کان وه‌ زۆر گه‌لی تر که‌ له‌ نێوانیان دا بوون (له‌ ناومان) بردن.
  وه‌ بۆ هه‌موویان چه‌ندین نموونه‌مان هێنایه‌وه‌ (به‌ڵام بیریان نه‌کرده‌وه‌) وه‌ هه‌موویانمان له‌ناو برد به‌ له‌ ناوبردنێکی خراپ.
  سوێند به‌ خوا به‌ڕاستی ئه‌وان (قوڕه‌یش) تێپه‌‌ڕ بوون به‌ ئه‌و شاره‌دا (سه‌دوم) که‌ بارانی شه‌ڕ (به‌رد) ی به‌سه‌ردا بارێنرابوو ئایا ئه‌وان ئه‌و (شاره‌ به‌رد باران کراوه‌) یان نه‌بینیوه‌ (وانی یه‌ بینیوویانه‌) به‌ڵکو ئه‌وان به‌ته‌مای زیندوو بوونه‌وه‌ نین.
  وه‌ (ئه‌ی موحه‌ممه‌د(صلی الله‌ علیه‌ وسلم)) کاتێ تۆ ببینن به‌س گاڵته‌ت پێ ده‌که‌ن و (ده‌ڵێن) ئا ئه‌مه‌یه‌ خوا ناردویه‌تی به‌ پێغه‌مبه‌ر.
  وه‌ (ده‌ڵێن) نزیك بوو له‌ په‌رستراوه‌کانمان لامان بدات ئه‌گه‌ر له‌سه‌ر (په‌رستنی) یان خۆگر نه‌بووینایه‌ له‌ داهاتوودا ده‌زانن کاتێ سزا(ی خوا) ده‌بینن کێ (گومڕاتره‌) ڕێگای ون کردووه‌.
  ئایا دیت ئه‌و که‌سه‌ی هه‌واو ئاره‌زووی خۆی کردۆته‌ په‌رستراوی خۆی ئایا تۆ ئه‌بیته‌ پارێزه‌ر بۆ ئه‌و (که‌ شوێنی ئاره‌زووی نه‌که‌وێ) ت.
  ئایا وا ده‌زانی زۆربه‌ی ئه‌وانه‌ ده‌بیستن یا تێده‌گه‌ن ئه‌وانه‌ هه‌ر وه‌ك ئاژه‌ڵن به‌ڵکو ئه‌وان گومڕا تریشن.
  ئایا نابینی په‌روه‌ردگارت چۆن سێبه‌ری درێژ کردۆته‌وه‌ (له‌ بانگی به‌یانیانه‌وه‌ تا خۆر هه‌ڵاتن) ئه‌گه‌ر بیویستایه‌ ڕای ده‌گرت به‌وه‌ستاوی (سێبه‌ره‌که‌ به‌رده‌وام ده‌بوو) له‌پاشان خۆرمان کرده‌ به‌ڵگه‌ له‌سه‌ر ئه‌و (سێبه‌ره‌ چونکه‌ ئه‌گه‌ر خۆر نه‌بێت سێبه‌ر ناناسرێ) ت.
  پاشان ئه‌و سێبه‌ره‌ بۆلای خۆمان ده‌به‌ینه‌وه‌ به‌شێنه‌یی و که‌مه‌ که‌مه‌ نایهێڵین.
  ئه‌و (خوا) زاتێکه‌ که‌ شه‌وی بۆ کردوون به‌ داپۆشه‌ر (پۆشاك) وه‌ خه‌وتنی بۆ کردوون به‌هۆی مت بوون وه‌ ڕۆژی بۆ هه‌ستان (له‌ خه‌و بۆ کارو ڕزق په‌یدا کردن) داناوه‌.
  وه‌ ئه‌و (خوا) زاتێکه‌ باکان ده‌نێرێ به‌ مژده‌ده‌ر پێش ڕه‌حمه‌تی خۆی (باران بارین) وه‌ له‌ ئاسمانه‌وه‌ باراندوومانه‌ ئاوێکی پاکۆکه‌ر واته‌ پاك و خاوێن.
  تا زه‌وی مردووی پێ ده‌بوژێنینه‌وه‌ وه‌ ئاوی ده‌ده‌ن به‌و (بارانه‌) له‌وانه‌ی دروستمان کردوون ئاژه‌ڵ و خه‌ڵکانێکی زۆر.
  سوێند به‌خوا به‌ڕاستی ئێمه‌ به‌چه‌ند جۆر ئه‌م (ئیشانه‌) مان گۆڕی له‌ نێوانیان دا تا بیربکه‌نه‌وه‌ به‌ڵام زۆربه‌ی خه‌ڵك جگه‌ له‌ سپڵه‌یی (بێ باوه‌ڕی) هیچیان ناوێت.
  ئه‌گه‌ر بمان ویستایه‌ بێگومان ده‌مان نارد له‌ هه‌موو شارو شارۆچکه‌یه‌کدا ترسێنه‌رێك.
  که‌واته‌ تۆ به‌ گوێی بێ باوه‌ڕان مه‌که‌ به‌ (به‌ڵگه‌کانی) ئه‌م قورئانه‌ به‌ربه‌ره‌کانی یه‌کی گه‌وره‌یان له‌گه‌ڵدا بکه‌.
  ئه‌و (خوا) زاتێکه‌ دوو ده‌ریا (ئاو) ی به‌ڕه‌ڵا کردووه‌ له‌پاڵ یه‌کدا ئه‌مه‌یان شیرین و سازگاره‌ (ئاوی ڕووبار و کانیاوه‌) ئه‌وی تریان زۆر سوێر و تاڵ و تفته‌ (ئاوی ده‌ریاکانه‌) وه‌ له‌ نێوان ئه‌و دوو (ئاوه‌) دا به‌ربه‌ستێکی داناوه‌ و به‌رگری که‌رێکی ئه‌ستور (تا ئه‌و دوو ئاوه‌ تێکه‌ڵ به‌یه‌ك) نه‌بن.
  ئه‌و (خوا) زاتێکه‌ له‌ ئاو(ی مرۆڤ) ئاده‌میزادی دروست کردووه‌ ئینجا ئه‌و (ئاوه‌) ی کردۆته‌ هۆی ڕه‌چه‌ڵه‌ك (پشت که‌ به‌ڕێگه‌ی نێرینه‌ ده‌گه‌ن به‌ مرۆڤ وه‌ك کوڕ) و خزم (که‌ به‌ڕێگه‌ی ئافره‌ت ده‌گه‌نه‌وه‌ به‌ مرۆڤ وه‌ك کچه‌زاو خوشکه‌زا) وه‌ په‌روه‌ردگارت هه‌میشه‌ به‌ده‌سه‌ڵات و توانایه‌.
  ئه‌وانه‌ جگه‌ له‌ خوا شتانێك ده‌په‌رستن که‌ نه‌ سوود نه‌ زیان به‌وان ناگه‌یه‌نن وه‌ بێ بڕوایان به‌رده‌وام دژی په‌روه‌ردگاریان پشتیوانی یه‌کترن (بۆ تاوان و خراپ) ه‌.
  ئێمه‌ تۆمان ته‌نها بۆ ئه‌وه‌ ناردووه‌ که‌ مژده‌ ده‌رو ترسێنه‌ر بی.
  ئه‌ی (موحه‌ممه‌د(صلی الله‌ علیه‌ وسلم)) بڵێ من له‌سه‌ر ئه‌و (گه‌یاندنی ئیسلام) ه‌ هیچ کرێ و پاداشتێك له‌ ئێوه‌ داوا ناکه‌م به‌ڵام هه‌ر که‌س ویستی ڕێگه‌ی په‌روه‌ردگاری بگرێ با بیگرێ.
  پشت ببه‌سته‌ به‌ (خوای) زیندوو که‌ زاتێکه‌ هه‌رگیز نامرێت ته‌سبیحات بکه‌ به‌ستایشی ئه‌و به‌سه‌ (بۆ تۆ) که‌ خوا ئاگاداره‌ به‌ گوناهی به‌نده‌کانی.
  ئه‌و (خوایه‌) ی که‌ ئاسمانه‌کان و زه‌وی دروست کردووه‌ وه‌ ئه‌وه‌ش له‌ نێوانیان دایه‌ له‌ شه‌ش ڕۆژدا پاشان ڕۆشته‌ سه‌ر عه‌رش (باوه‌ڕمان پێیه‌تی به‌بێ ئه‌وه‌ی شێوه‌که‌ی بزانین) ئه‌و خوای میهره‌بانه‌ که‌واته‌ پرسیار له‌ زاتێ بکه‌ که‌ به‌ هه‌موو شت زاناو ئاگایه‌.
  وه‌ کاتێ به‌وان بوترێ سوژده‌ ببه‌ن بۆ خوای میهره‌بان ده‌ڵێن ڕه‌حمان کێ یه‌ (ئێمه‌ نایناسین) ئایا سوژده‌ ببه‌ین بۆ ئه‌و (زاته‌ی) که‌ تۆ فه‌رمانمان پێ ده‌ده‌یت وه‌ (به‌م داوای سوژده‌ بردنه‌) دوور که‌وتنه‌یان (له‌ ڕێگای ڕاست) زیاتر ده‌بێ.
  پاك و بێگه‌رد و پیرۆزه‌ ئه‌و (خوایه‌ی) که‌ له‌ ئاسماندا چه‌ند خولگه‌ (بورج) ی دروست کردووه‌ و دایناوه‌ له‌ ئاسماندا خۆرێکی پڕشنگدار و مانگێکی ڕووناك که‌ره‌وه‌( بۆ زه‌وی)ی.
  وه‌ ئه‌و (خوایه‌) زاتێکه‌ که‌ شه‌وو ڕۆژی له‌جێ ی یه‌کتر داناوه‌ (به‌ دوای یه‌کتردا دێن و شوێنی یه‌کتر ده‌گرنه‌وه‌) بۆ ئه‌و که‌سه‌ی بیه‌وێ بیربکاته‌وه‌ (له‌ دروستکراوه‌کانی خوا) یا بیه‌وێ شوکرانه‌ بژێری خوا بکات.
  به‌نده‌ تایبه‌تی یه‌کانی خوای میهره‌بان که‌سانێکن به‌ ویقارو نه‌رمی ده‌ڕۆن به‌سه‌ر زه‌وی دا (بێ لووت به‌رزی و که‌شخه ‌و فیز کردن) وه‌ کاتێ نه‌زان و نه‌فامه‌کان (به‌ وته‌ی ناشرین) له‌گه‌ڵیان بدوێن وته‌یه‌ك ده‌ڵێن پێیان گوناه نه‌بێت.
  وه‌ که‌سانێکن له‌ شه‌ودا بۆ په‌روه‌ردگاریان سوژده‌ به‌رن و شه‌و نوێژ ده‌که‌ن.
  وه‌ که‌سانێکن که‌ ده‌ڵێن ئه‌ی په‌روه‌ردگارمان سزای دۆزه‌خمان لێ لاده‌ به‌ڕاستی سزای ئه‌و (دۆزه‌خه‌) لانه‌چووی به‌رده‌وامه‌.
  به‌ڕاستی دۆزه‌خ جێگه‌و شوێن مانه‌وه‌یه‌کی زۆر خراپه‌.
  وه‌ که‌سانێکن کاتێ ماڵ و سامان خه‌رج ده‌که‌ن (بۆ خۆیان و خێزانیان) نه‌ زیاده‌ ڕه‌وی و نه‌ ڕه‌زیلی و ده‌ست نوقاوی (تێدا) ناکه‌ن (به‌ڵکو) مام ناوه‌ندیه‌ له‌و نێوانه‌دا.
  وه‌ که‌سانێکن که‌ له‌گه‌ڵ خوادا ناپه‌رستن هیچ په‌رستراوێکی تر و ناکوژن هیچ که‌سێ که‌ خوا کوشتنی ئه‌وی یاساغ (حه‌رام) کردووه‌ به‌هه‌ق و ڕه‌وا نه‌بێ وه‌ زیناو داوێن پیسی ناکه‌ن وه‌ هه‌ر که‌س ئه‌و تاوانانه‌ بکات (که‌ باسکران) تووشی تۆڵه‌که‌ی دێت.
  سزای بۆ چه‌ند باره‌ ده‌کرێته‌وه‌ له‌ ڕۆژی قیامه‌تدا و بێ بڕانه‌وه‌ به‌بێ ڕێزو ڕیسوایی له‌ دۆزه‌خ دا ده‌مێنێته‌وه‌.
  بێجگه‌ له‌ که‌سێ ته‌وبه‌ی کردبێ و باوه‌ڕی هێنابێ کارو کرده‌وه‌ی چاکیشی کردبێت ئا ئه‌وانه‌ خوا خراپه‌ و تاوانه‌کانیان ده‌گۆڕێت به‌ چاکه‌ وه‌ خوا هه‌میشه‌ لێبوورده‌ی به‌ به‌زه‌یی یه‌.
  وه‌ هه‌ر که‌س ته‌وبه‌ی کرد و کرده‌وه‌ی چاکی کرد ئه‌وه‌ به‌ڕاستی ئه‌و که‌سه‌ ده‌گه‌ڕێته‌وه‌ بۆ لای خوا به‌ گه‌ڕانه‌وه‌یه‌کی ته‌واو.
  وه‌ (به‌نده‌کانی خوا) که‌سانێکن که‌ شایه‌تی درۆ ناده‌ن و کاتێ تێپه‌ڕ بن به‌لای شتی بێ سووددا (ئه‌نجام بدرێ له‌لایه‌ن نه‌فامانه‌وه‌) تێپه‌ڕ ده‌که‌ن به‌ڕێزه‌وه‌ (بێ گوێدانه‌ نه‌فام) ان.
  وه‌ که‌سانێکن کاتێ ئامۆژگاری بکرێن به‌ ئایه‌ته‌کانی په‌روه‌ردگاریان ناکه‌ون به‌سه‌ریاندا به‌ که‌ڕی و کوێری.
  وه‌ که‌سانێکن که‌ ده‌ڵێن ئه‌ی په‌روه‌رد‌گارمان ببه‌خشه‌ پێمان له‌ هاوسه‌ران و نه‌وه‌کانمان (منداڵه‌کانمان) ئه‌وه‌ی چاوانی پێ گه‌ش بێ ‌هۆی دڵخۆشی بێت وه‌ بمانکه‌ به‌ پێشه‌وای پارێزکاران و له‌ خوا ترسان.
  ئه‌وانه‌ (که‌ ئه‌و سیفه‌تانه‌یان تیایه‌) پاداشت ده‌درێنه‌وه‌ به‌ پله‌ و کۆشکی به‌رز له‌ به‌هه‌شتدا به‌هۆی ئارام گرتنیان وه‌ له‌و شوێنه‌دا سڵاویان لێ ده‌کرێ (له‌لایه‌ن فریشته‌کانه‌وه‌ زۆر به‌ گه‌رم) ی.
  بێ بڕانه‌وه‌ تیایدا ده‌مێننه‌وه‌ چه‌ن جێگه‌و شوێن مانه‌وه‌یه‌کی جوان و خۆشه‌.
  ئه‌ی (موحه‌ممه‌د(صلی الله‌ علیه‌ وسلم)) بڵێ خه‌ڵکینه‌ په‌روه‌ردگار گوێتان پێ نادات و هیچ بایه‌خێکتان نی یه‌ لای ئه‌گه‌ر دوعا و نزاتان نه‌بێ (له‌کاتی ته‌نگی و ناڕه‌حه‌تیدا) که‌چی (زۆربه‌تان) به‌ڕاستی ئایینی خواتان به‌ درۆ ده‌زانی (بڕواتان نه‌هێنا) ئه‌وه‌ به‌ زوویی تۆڵه‌که‌ی یه‌خه‌تان ده‌گرێ و لێتان جیا نابێته‌وه‌.
  به‌ (طا ، سین، میم) ده‌خوێنرێته‌وه‌ .
  ئه‌م (سوره‌ته‌) له‌ ئایه‌ته‌کانی قورئانی ڕوون که‌ره‌وه‌یه‌.
  خه‌ریکه‌ خۆت له‌ناو ده‌به‌ی (ده‌کوژی) به‌خه‌فه‌ت له‌به‌ر ئه‌وه‌ ئه‌وان (خه‌ڵکی مه‌ککه‌) باوه‌ڕ ناهێنن.
  ئه‌گه‌ر بمانه‌وێت دێینه‌ خواره‌وه‌ بۆیان نیشانه‌و به‌ڵگه‌یه‌ك له‌ئاسمانه‌وه‌ که‌ به‌رده‌وام گه‌ردنیانی بۆ دانه‌وێنن (ناچاریان بکات باوه‌ڕبێنن)ا.
  هه‌ر بێت بۆیان په‌یامێکی تازه‌ دابه‌زێنراو (که‌ قورئانه‌) له‌خوای میهره‌بانه‌وه‌ ئه‌وان به‌رده‌وام پشت تێکه‌رو ڕوو وه‌رگێڕن لێی.
  جا بێگومان ئه‌وانه‌ به‌درۆیان زانی و باوه‌ڕیان پێ نه‌کرد(ئه‌وه‌ی ناردبوومان) جا به‌ زوویی بۆیان دێت هه‌واڵه‌کانی ئه‌وه‌ی ئه‌وان گاڵته‌و لاقرتییان پێ ده‌کرد.
  ئایا سه‌یری زه‌وی ناکه‌ن چه‌ندمان ڕواندووه‌ تیایدا له‌ هه‌موو جۆرێکی چاکی به‌که‌ڵك.
  به‌ ڕاستی له‌ ڕواندنی ئه‌و هه‌موو ڕوواوه‌دا به‌ڵگه‌ی گه‌وره‌ هه‌یه‌ به‌ڵام زۆربه‌یان بڕوادار نین باوه‌ڕ ناهێنن.
  بێگومان په‌روه‌ردگارت ته‌نها ئه‌و خاوه‌ن ده‌سه‌ڵاتی به‌زه‌یی داره‌.
  باس بکه‌ ئه‌و کاته‌ی په‌روه‌ردگارت بانگی مووسای کرد که‌ (پێغه‌مبه‌ری) بڕۆ بۆ لای ئه‌و گه‌له‌ سته‌مکاره‌.
  که‌ گه‌له‌که‌ی فیرعه‌ونه‌ ئایا ئه‌وان ناترسن (بێ فه‌رمانی خوا ده‌که‌ن)ا.
  مووسا وتی ئه‌ی په‌روه‌ردگارم به‌ڕاستی من ده‌ترسم بڕوام پێ نه‌که‌ن.
  وه‌ سینگم (دڵم) ته‌نگ ببێ وه‌ (ده‌ترسم) به‌چاکی قسه‌م بۆ نه‌کرێ و زمانم به‌ر نه‌بێ (له‌وگرێیه‌ی هه‌یه‌تی) که‌واته‌ (خوایه‌ جوبره‌ئیل) بنێره‌ بۆ لای هاروون (و بیکه‌ به‌ پێغه‌مبه‌ر بۆ ئه‌وه‌ی یارمه‌تیم ) بدات.
  وه‌ ئه‌وان (گه‌لی فیرعه‌ون) تۆڵه‌ی تاوانێکیان له‌سه‌رمه‌ بۆیه‌ ده‌ترسم که‌ بمکوژن له‌ جیاتی ئه‌و کوژراوه‌.
  خوا فه‌رمووی نه‌خێر (ئه‌وه‌ی باست کرد هیچی ڕوونادات) که‌واته‌ هه‌ردووکتان به‌ موعجیزه‌کانمانه‌وه‌ بڕۆن (بۆ لای فیرعه‌ون و گه‌له‌که‌ی ) ئێمه‌ له‌گه‌ڵتان گوێ ده‌گرین.
  ئه‌وسا بڕۆنه‌ لای فیرعه‌ون و هه‌ردووکتان بڵێن به‌ڕاستی ئێمه‌ پێغه‌مه‌ری په‌روه‌ردگاری جیهانیانین.
  نێراوین که‌ تۆ نه‌وه‌ی ئیسرائیل (له‌ ژێر ده‌سته‌ی خۆت) به‌ڕه‌ڵاکه‌یت له‌گه‌ڵ ئێمه‌دا واته‌ بڕۆن بۆ شام.
  فیرعه‌ون وتی ئایا ئێمه‌ پێمان نه‌گه‌یاندی له‌ناو (ماڵی) خۆماندا به‌ منداڵی وه‌ تۆ چه‌ند ساڵێك له‌ته‌مه‌نت له‌ناو ئێمه‌دا نه‌مایته‌وه‌.
  وه‌ ئه‌و کرده‌وه‌ (خراپه‌) شت کرد که‌ کردت (کوشتنی قیبتی یه‌ك) وه‌ تۆ له‌وانه‌ی سپڵه‌ و ناشوکرن.
  مووسا وتی ئه‌و کاره‌م کرد (ئه‌و پیاوه‌م کوشت) کاتێ که‌ من له‌ ڕیزی نه‌زاناندا بووم.
  ئینجا ڕام کردو هه‌ڵهاتم له‌ ئێوه‌ کاتێ ترسام لێتان (تۆڵه‌م لێ بسه‌نن) ئه‌وسا په‌روه‌ردگارم حیکمه‌تی (پێغه‌مبه‌ریه‌تی) پێ به‌خشیم منی خسته‌ ڕیزی پێغه‌مبه‌رانه‌وه‌ کردمی به‌ پێغه‌مبه‌ر.
  وه‌ ئه‌و (به‌خێو کردنه‌) که‌ تۆ ده‌یکه‌یت به‌ منه‌ت به‌سه‌رمه‌وه‌ به‌ هۆی ئه‌وه‌وه‌ بوو که‌ تۆ نه‌وه‌ی ئیسرائیلت کردبووه‌ کۆیله‌ و ژێر ده‌سته‌ی خۆت (له‌ ترسا دایکی مووسا مووسای به‌خێو) نه‌کرد.
  ئینجا فیرعه‌ون وتی په‌روه‌ردگاری جیهانیان کێ یه‌.
  مووسا وتی په‌وه‌ردگاری ئاسمانه‌کان و زه‌وی و هه‌رچی له‌ نێونیان دایه‌ ئه‌گه‌ر دڵنیان.
  فیرعه‌ون وتی به‌وانه‌ی به‌ده‌وری دا بوون (له‌ شوێنکه‌وتوانی) ئایا گوێتان لێیه‌ چی ده‌ڵێ.
  مووسا وتی په‌روه‌ردگاری ئێوه‌و په‌وه‌ردگاری باوك و باپیره‌ پێشووه‌کانتانه‌.
  فیرعه‌ون وتی به‌ڕاستی ئه‌و پێغه‌مبه‌ره‌ که‌ نێرراوه‌ بۆ ئێوه‌ شێته‌ .
  مووسا وتی په‌وه‌ردگاری ڕۆژهه‌ڵات و ڕۆژ ئاوایه‌ و ئه‌وه‌ی له‌ نێوانیاندایه‌ ئه‌گه‌ر ئێوه‌ بیر بکه‌نه‌وه‌و ژیر بن.
  فیرعه‌ون وتی سوێند بێ ئه‌گه‌ر په‌رستراوێ تر جگه‌ له‌من دابنێیت بێگومان ده‌تخه‌مه‌ ڕیزی به‌ند کراوه‌کانه‌وه‌و زیندانت ده‌که‌م.
  مووسا وتی ئایا هه‌ر زیندانم ده‌که‌یت ئه‌گه‌ر شتێکی (موعجیزه‌یه‌کی) ڕوون و ئاشکرات بۆ بێنم (که‌ ڕاسته‌ پێغه‌مبه‌ر)م.
  فیرعه‌ون وتی ده‌ی ئه‌و شته‌ بێنه‌ (بینوێنه‌) ئه‌گه‌ر تۆ له‌ ڕاست گۆیانی.
  ئینجا مووسا گۆچانه‌که‌ی فڕێدا ده‌ستبه‌جێ بوو به‌ ئه‌ژدیهایه‌کی دیارو ئاشکرا.
  وه‌ ده‌ستی ده‌رهێنا (له‌ بن باڵیدا) یه‌کسه‌ر ده‌ستی سپی و پرشنگدار بوو بۆ بینه‌ران.
  فیرعه‌ون وتی به‌و پیاوه‌ گه‌ورانه‌ی له‌ده‌وری بوون بێگومان ئه‌مه‌ جادوو گه‌رێکی زۆر زانایه‌.
  ده‌یه‌وێ ده‌رتان بکات له‌ وڵات و خاکی خۆتان به‌ جادووه‌که‌ی جا فه‌رمانی چی ده‌ده‌ن له‌ دژی بیکه‌م‌.
  وتیان جارێ مووسا و براکه‌ی وازی لێ بێنه‌ (دوایانخه‌) پیاوانی کۆکه‌ره‌وه‌ بۆ  هه‌موو شاره‌کان بنێره‌.
  هه‌موو جادوو گه‌رێکی زۆر زانات بۆ بێنن.
  ئینجا ئه‌و جادووگه‌رانه‌ کۆکرانه‌وه‌ له‌ کات و ڕۆژی دیاری کراودا.
  و به‌ خه‌ڵکیش وترا ئێوه‌ش کۆ ده‌بنه‌وه‌.
  تا شوێن جادووگه‌ران بکه‌وین ئه‌گه‌ر ئه‌وان زاڵ و سه‌رکه‌وتوو بوون.
  ئینجا کاتێ جادوو گه‌ره‌کان هاتن وتیان به‌ فیرعه‌ون ئایا به‌ڕاستی پاداشتمان هه‌یه‌ ئه‌گه‌ر ئێمه‌ زاڵ و سه‌رکه‌وتوو بین.
  فیرعه‌ون وتی به‌ڵێ وه‌ بێگومان ئێوه‌ ئه‌و کاته‌ له‌ نزیکانی خۆم ده‌بن.
  مووسا به‌ساحیره‌کانی وت بیهاوێژن ئه‌وه‌ی ئێوه‌ هاوێژه‌ریانن (له‌جادو)و.
  ئه‌وانیش گوریس و حه‌بل و دار ده‌سته‌کانیان فڕێ دا وه‌ وتیان سوێند به‌گه‌وره‌یی فیرعه‌ون به‌ڕاستی هه‌ر ئێمه‌ زاڵ و سه‌رکه‌وتووین.
  ئینجا مووسا دارده‌سته‌که‌ی فڕێ دا (و بوو به‌مارێکی گه‌وره‌) جا کوت و پڕ ئه‌و (ماره‌ گه‌وره‌) هه‌رچی جادوویان کردبوو هه‌ڵی لوشی.
  ئینجا جادوو گه‌ره‌کان خران (که‌وتن) به‌ڕوودا به‌ سوژده‌ بردنه‌وه‌ بۆ خوا.
  وتیان ئه‌وا باوه‌ڕمان هێنا به‌ په‌روه‌ردگاری جیهانیان.
  که‌ په‌ر‌وه‌ردگاری مووسا و هاروونه‌.
  فیرعه‌ون وتی ئایا باوه‌ڕتان پێ هێنا پێش ئه‌وه‌ی مۆڵه‌تتان بده‌م به‌ڕاستی ئه‌و (مووسا) جادوو گه‌ره‌ گه‌وره‌که‌تانه‌ که‌ فێری جادووی کردوون جا بێگومان له‌مه‌ودوا ده‌زانن (چیتان لێ ده‌که‌م) به‌ڕاستی ده‌ست و قاچتان ڕاست و چه‌پ ده‌بڕم وه‌ بێگومان هه‌مووتان هه‌ڵ ده‌واسم (به‌ دارا)ا.
  جادووگه‌ره‌کان وتیان هیچ زیانی نی یه‌ (بۆ ئێمه‌ ئه‌وه‌ی تۆ ئه‌ته‌وێ بیکه‌ی) (چونکه‌) به‌ڕاستی ئێمه‌ گه‌ڕانه‌وه‌مان بۆ لای په‌ر‌وه‌ردگارمانه‌.
  به‌ڕاستی ئێمه‌ به‌ ته‌ماین و ئومێد ده‌که‌ین که‌ په‌ر‌وه‌ردگارمان له‌ گوناه‌ و تاوانه‌کانمان ببورێ چونکه‌ ئێمه‌ یه‌که‌می باوه‌ڕداران بووین (له‌ گه‌له‌که‌مان) دا.
  وه‌حیمان نارد بۆ مووسا که‌ به‌شه‌و به‌نده‌ (باوه‌ڕداره‌) کانم ببه‌ (و میصر به‌جێ بێڵن) بێگومان (فیرعه‌ون و کۆمه‌ڵه‌که‌ی) دواتان ده‌که‌ون.
  ئه‌وسا فیرعه‌ون پیاوانی کۆ که‌ره‌وه‌ی نارد به‌شاره‌کاندا بۆ کۆ کردنه‌وه‌ی له‌شکرو هێز.
  فیرعه‌ون وتی به‌ڕاستی ئه‌وانه‌ (مووسا و شوێن که‌وتوانی) کۆمه‌ڵێکی که‌می بێ نرخن.
  وه‌ به‌ڕاستی ئه‌وانه‌ ڕقی ئێمه‌ هه‌ڵده‌سێنن به‌ وتار و کرداریان.
  وه‌ بێگومان ئێمه‌ کۆمه‌ڵێکین بێدارین و ئاگادارین به‌ پیلانه‌کانیان.
  ئینجا ئه‌وان (فیرعه‌ون و کۆمه‌ڵه‌که‌ی) مان ده‌رکرد له‌ باخات و کانیاوه‌کان.
  وه‌ (ده‌رمان کردن) له‌و هه‌موو گه‌نج و غه‌زنه‌ و کۆشکه‌ زۆر جوان و چاکانه‌.
  ئا به‌و جۆره‌ (له‌ناومان بردن) نه‌وه‌کانی یه‌عقوب (جووله‌که‌) مان له‌ جێگایان دانا.
  ئینجا (فیرعه‌ون و له‌شکره‌که‌ی) کاتی خۆر هه‌ڵهاتن شوێنیان که‌وتن.
  ئینجا کاتێ دوو کۆمه‌ڵه‌که‌ چاویان به‌یه‌کتر که‌وت هاوه‌ڵه‌کانی مووسا وتیان بێگومان ئێمه‌  گیراوین پێمان ده‌گه‌ن.
  مووسا وتی نه‌خێر پێتان ناگه‌ن بێگومان من په‌روه‌ردگارم له‌گه‌ڵه‌ به‌زوویی ڕێگای (ڕزگار بوونم) نیشان ده‌دات.
  ئینجا سرووشمان کرد بۆ مووسا که‌ به‌ گۆچانه‌که‌ت بده‌ له‌ده‌ریاکه‌ (ئه‌ویش لێیداو) جا ده‌ریاکه‌ له‌ت بوو که‌ هه‌رله‌تێکی وه‌ك شاخێکی زۆر گه‌وره‌ وابوو.
  وه‌ ئه‌وانی تر (فیرعه‌ون و له‌شکره‌که‌ی) مان نزیك کرده‌وه‌ له‌وێ (ده‌ریا) که‌.
  جا مووسا و هه‌موو ئه‌وانه‌ی له‌گه‌ڵی بوون ڕزگارمان کردن.
  پاشان ئه‌وانی ترمان نوقم کرد له‌ (ده‌ریا) دا.
  به‌ڕاستی له‌وه‌دا (که‌ باسکرا) به‌ڵگه‌یه‌کی گه‌وره‌ هه‌یه‌ ( له‌سه‌ر ده‌سه‌ڵاتی خوا) به‌ڵام زۆربه‌یان باوه‌ڕیان نه‌هێنا.
  به‌ڕاستی په‌روه‌ردگارت زاڵ و به‌ به‌زه‌یی یه‌.
  ئه‌ی (موحه‌ممه‌د (صلی الله‌ علیه‌ وسلم)) بخوێنه‌ره‌وه‌ به‌سه‌ریاندا هه‌واڵی ئیبراهیم.
  کاتێ وتی به‌ باوکی و گه‌له‌که‌ی چی ده‌په‌رستن .
  وتیان بتانێك ده‌په‌رستین ئینجا به‌رده‌وام به‌ندایه‌تیان ده‌که‌ین.
  ئیبراهیم وتی ئایا ئه‌وانه‌ گوێیان لێتانه‌ کاتێ هاوارو نزایان لێ ده‌که‌ن.
  یا ئایا ئه‌وان سوود یا زیانتان پێ ده‌گه‌یه‌نن.
  وتیان (نه‌خێر هیچیان پێ ناکرێ) به‌ڵکو ئێمه‌ باوو باپیرانمان دیوه‌ ئا به‌و شێوه‌ (ی ئێمه‌) یان کردووه‌.
  وتی ئایا ئێوه‌ ده‌زانن چی ده‌په‌رستن.
  ئێوه‌ و باوو باپیره‌ پێشووه‌کانتان.
  جا به‌ڕاستی هه‌موو ئه‌وانه‌ دوژمنی منن جگه‌ له‌ په‌روه‌ردگاری جیهانیان.
  که‌ ئه‌و منی دروست کردووه‌ پاشان هه‌ر ئه‌ویش ڕێنموونیم ده‌کات.
  وه‌ هه‌ر ئه‌و زاته‌ خۆراکم پێده‌دات و تێراوم ده‌کات.
  وه‌ کاتێ نه‌خۆش بکه‌وم هه‌ر ئه‌و شیفام ده‌دات واته‌ چاکم ده‌کاته‌وه‌.
  وه‌ زاتێکه‌ که‌ من ده‌مرێنێ و پاشان زیندووم ده‌کاته‌وه‌.
  وه‌ (په‌روه‌ردگارم) زاتێکه‌ به‌ ته‌مام و ئومێد ده‌که‌م له‌ ڕۆژی پاداشت دا (قیامه‌تدا) ببورێ له‌ هه‌ڵه‌کانم و بیانسڕێته‌وه‌ .
  ئه‌ی په‌روه‌ردگارم دانایم پێ ببه‌خشه‌ بمبه‌ره‌ ڕیزی پیاوچاکانه‌وه‌.
  وه‌ باسی کردنم به‌ چاکه‌ له‌ناو گه‌له‌ داهاتووه‌کاندا پێ ببه‌خشه‌.
  وه‌ بم گێڕی له‌وه‌رگرانی به‌هه‌شتی پڕ نازو نیعمه‌ت.
  وه‌ له‌ باوکم خۆش ببه‌ به‌ڕاستی ئه‌و له گومڕایانه‌.
  وه‌ شه‌رمه‌زار و ڕیسوام مه‌که‌ له‌ ڕۆژێکدا که‌ (خه‌ڵکی) زیندوو ده‌کرێنه‌وه‌.
  ڕۆژێ که‌ ماڵ و سامان و منداڵ و نه‌وه‌ سوود ناگه‌یه‌نن.
  بێجگه‌ له‌ که‌سێ بێته‌ خزمه‌تی خوا به‌ دڵێکی ساغ و پاك و خاوێنه‌وه‌.
  وه‌ (له‌ ڕۆژی دواییدا) به‌هه‌شت نزیك ده‌خرێته‌وه‌ بۆ پارێزکاران و له‌خوا ترسان.
  دۆزه‌خیش ده‌رده‌خرێت (و ئاشکرا ده‌کرێ) بۆ گومڕایان.
  وه‌ پێیان ده‌وترێت کوان ئه‌وانه‌ی که‌ ئێوه‌ ده‌تان په‌رستن.
  له‌جیاتی خوا ئایا یارمه‌تیتان ده‌ده‌ن یا یارمه‌تی خۆیان ده‌ده‌ن.
  ئینجا هه‌موو ئه‌وانه‌ (په‌رستراوان) و گومڕایان سه‌ر به‌رو خوار فڕێ ده‌درێنه‌ دۆزه‌خه‌وه‌.
  هه‌روه‌ها هه‌موو سه‌ربازانی شه‌یتان.
  بت په‌رستان له‌ کاتێکدا له‌ دۆزه‌خ دا شه‌ره‌ قسه‌ و ئاژاوه‌یانه‌ (له‌گه‌ڵ په‌رستراوه‌کانیان دا) ده‌ڵێن.
  سوێند به‌خوا ئێمه‌ له‌ گومڕایی یه‌کی ئاشکرادا بووین.
  کاتێك ئێوه‌مان ده‌برده‌ ڕیزی په‌روه‌ردگاری جیهانیانه‌وه‌.
  که‌س ئێمه‌ی گومڕا نه‌کرد تاوانباران نه‌بێت.
  وه‌ هیچ تکاکارێ بۆ ئێمه‌ نی یه‌.
  وه‌ هیچ هاوڕییه‌کی دڵسۆزمان نیه‌.
  خۆزگه‌ جارێکی تر بگه‌ڕاینایه‌ته‌وه‌ (بۆ دنیا) ئه‌وسا له‌ باوه‌ڕداران ده‌بووین.
  به‌ڕاستی له‌وه‌دا (باسکرا) په‌ندو به‌ڵگه‌ هه‌یه‌ به‌ڵام زۆربه‌یان باوه‌ڕدار نه‌بوون.
  به‌ڕاستی هه‌ر په‌روه‌ردگارت زاڵ و میهره‌بانه‌.
  گه‌لی نووح (علیه‌ السلام) پێغه‌مبه‌رانیان به‌ درۆزن دانا (بڕوایان پێ نه‌کرد)ن.
  کاتێ که‌ نووحی برایان پێ ی وتن ئایا ناترسن له‌ خوا واته‌ خۆتان ناپارێزن.
  بێگومان من پێغه‌مبه‌رێکی ئه‌مینم بۆ ئێوه‌.
  که‌واته‌ له‌ خوا بترسن و گوێڕایه‌ڵی من بکه‌ن.
  وه‌ من داوای هیچ کرێیه‌کتان لێ ناکه‌م له‌سه‌ر ئه‌و (ڕێنموونیی کردنه‌تان) (چونکه‌) پاداشتی من ته‌نها له‌سه‌ر په‌روه‌ردگاری جیهانیانه‌.
  که‌واته‌ له‌ خوا بترسن و  گوێ ڕایه‌ڵی من بکه‌ن.
  وتیان ئایا (چۆن) باوه‌ڕ به‌ تۆ بێنین له‌ کاتێکدا ئه‌وانه‌ی شوێنت که‌وتوون په‌سترین که‌سن (هه‌ژار و داماو و نه‌فام) ن.
  نووح (علیه‌ السلام) وتی من چوزانم ئه‌وانه‌ چی کرده‌وه‌یه‌ك ده‌که‌ن.
  پرسینه‌وه‌یان ته‌نها له‌سه‌ر په‌روه‌ردگارمه‌ ئه‌گه‌ر ئێوه‌ هه‌ست بکه‌ن واته‌ بزانن.
  و من ده‌ر که‌ری باوه‌ڕداران نیم.
  من ته‌نیا ترسێنه‌رێکی ڕوون که‌ره‌وه‌م.
  وتیان ئه‌ی نووح ئه‌گه‌ر کۆتایی نه‌هێنی (له‌م کاری بانگه‌وازه‌ت) بێگومان له‌ به‌رد باران کراوان ده‌بی.
  نووح وتی: ئه‌ی په‌روه‌ردگارم بێگومان گه‌له‌که‌م بڕوایان پێ نه‌کردم.
  که‌واته‌ له‌ نێوان من و ئه‌واندا حوکم بده‌ به‌ حوکم دانێکی یه‌کجاری و من و ئه‌و باوه‌ڕدارانه‌ی له‌گه‌ڵمدان ڕزگار بکه‌.
  ئێمه‌ش نووح و ئه‌و که‌سانه‌ی له‌گه‌ڵی بوو ڕزگارمان کردن (له‌ خنکان) له‌و که‌شتی یه‌ی که‌ پڕ کراو بوو (له‌ مرۆڤ و هه‌موو جۆره‌ گیاندارێ) ك.
  له‌ پاشان له‌ دوا (ڕزگار کردنی ئیمانداران) ئه‌وانه‌ی که‌ مانه‌وه‌ نوقممان کردن (له‌ ئاوی تۆفانه‌که‌) دا.
  به‌ڕاستی له‌وه‌دا (باسکرا) به‌ڵگه‌یه‌کی گه‌وره‌یه‌ به‌ڵام زۆربه‌یان باوه‌ڕدار نه‌بوون.
  وه‌ به‌ڕاستی هه‌ر په‌روه‌ردگارت زاڵی به‌ به‌زه‌یی یه‌.
  گه‌لی عاد پێغه‌مبه‌رانی (خوا) یان به‌ درۆزن دانا (باوه‌ڕیان پێ نه‌کرد) ن.
  کاتێ هوود (علیه‌ السلام) ی برایان پێی وتن ئایا خۆتان ناپارێزن له‌ سزای خوا.
  بێگومان من پێغه‌مبه‌رێکی ئه‌مینم بۆ ئێوه‌.
  که‌واته‌ له‌ خوا بترسن و گوێڕایه‌ڵی من بکه‌ن.
  وه‌ من هیچ کرێیه‌ك له‌ ئێوه‌ داوا ناکه‌م له‌سه‌ر ئه‌م (گه‌یاندنی بانگه‌وازه‌) پاداشتی من ته‌نها لای په‌روه‌ردگاری جیهانیانه‌.
  ئایا ئێوه‌ له‌ هه‌موو شوێنێکی به‌رز (ی سه‌ره‌ ڕێگا) بورجێك دروست ده‌که‌ن به‌بێ هووده‌.
  وه‌ چه‌ند کۆشك و قه‌ڵای به‌هێز (کارگه‌) دروست ده‌که‌ن به‌و ئومێده‌ی هه‌ر بمێننه‌وه‌و نه‌مرن.
  وه‌ هه‌ر کاتێك ده‌ست بوه‌شێنن سته‌مکارانه‌ ده‌ست ده‌وه‌شێنن.
  که‌واته‌ (له‌ سزای خوا) خۆتان بپارێزن و گوێڕایه‌ڵی من بکه‌ن.
  وه‌ له‌ (سزای) ئه‌و خوایه‌ خۆتان بپارێزن که‌ خۆتان ده‌زانن چی پێ به‌خشیوون.
  ئاژه‌ڵ و ماڵات و منداڵ و.
  باخ و کانیاوی زۆری پێ داون.
  به‌ڕاستی من ده‌ترسم دووچارتان بێ سزای ڕۆژێکی زۆر گه‌وره‌ (ی دژوارو پڕ له‌) سزا.
  وتیان (به‌ هوود(علیه‌ السلام)) لای ئێمه‌ یه‌کسانه‌ ئامۆژگاری بکه‌یت یا ئامۆژگاری نه‌که‌یت.
  ئه‌مه‌ی (تۆ هێناوته‌) ته‌نها درۆو ده‌له‌سه‌ی پێشینانه‌.
  وه‌ ئێمه‌ سزا نادرێین.
  ئیتر باوه‌ڕیان پێ نه‌هێنا بۆیه‌ ئێمه‌ش له‌ناومان بردن بێگومان له‌وه‌دا (باسکرا) نیشانه‌ی گه‌وره‌ هه‌یه‌ به‌ڵام زۆربه‌یان باوه‌ڕدار نه‌بوون.
  به‌ڕاستی هه‌ر په‌روه‌ردگارت به‌ده‌سه‌ڵات و به‌ به‌زه‌یی یه‌.
  گه‌لی سه‌موود پێغه‌مبه‌رانیان به‌درۆزن زانی.
  کاتێ صاڵحی (علیه‌ السلام) برایان پێی وتن ئایا (له‌ سزای خوا) خۆتان ناپارێزن.
  به‌ڕاستی من پێغه‌مبه‌رێکی ئه‌مینم بۆتان.
  ده‌ی له‌ خوا بترسن و گوێڕایه‌ڵی من بکه‌ن.
  من هیچ کرێ و پاداشتێك له‌سه‌ر ئه‌م (پێغه‌مبه‌رێتی یه‌) له‌ ئێوه‌ داوا ناکه‌م کرێ و پاداشتی من ته‌نها لای په‌روه‌ردگاری جیهانیانه‌.
  وا ده‌زانن وازتان لێ ده‌هێنرێ له‌دنیادا به‌هێمنی ده‌ژین.
  له‌ناو باخات و کانیاوی زۆردا.
  وه‌ له‌ناو کشتوکاڵی زۆرو باخاتی دار خورمای میوه‌ گه‌ییودا.
  وه‌ له‌ چیاکان دا خانوو داده‌تاشن زۆر به‌لێزانانه‌.
  که‌واته‌ له‌ (سزای) خوا بترسن و گوێڕایه‌ڵی من بکه‌ن.
  وه‌ گوێڕایه‌ڵی زیاده‌ ڕه‌وان مه‌که‌ن.
  ئه‌وانه‌ی خراپه‌کاری ده‌که‌ن له‌ زه‌وی دا وه‌ کرده‌وه‌ی چاك ناکه‌ن.
  وتیان (به‌ صاڵح(علیه‌ السلام)) تۆ ته‌نها یه‌کێکی له‌ جادوو لێکراوان.
  تۆ ته‌نها مرۆڤێکی وه‌ك ئێمه‌ ده‌ی ئایه‌ت و موعجیزه‌یه‌کمان بۆ بێنه‌ ئه‌گه‌ر له‌ ڕاست گۆیانی.
  صاڵح (علیه‌ السلام) وتی ئه‌م وشتره‌ مێینه‌ (موعجیزه‌) یه‌ ئاو خواردنه‌وه‌ ڕۆژێك بۆ ئه‌وه‌و ڕۆژێکیش بۆ ئێوه‌یه‌.
  ده‌ستی بۆ مه‌به‌ن به‌ خراپه‌ ئه‌گیان سزای تۆڵه‌ی ڕۆژێکی گه‌وره‌ تووشتان دێت.
  که‌چی ئه‌وان سه‌ریان بڕی ئه‌وسا په‌شیمان بوونه‌وه‌ له‌ ترسی تۆڵه‌ی خوا.
  ئینجا سزای تۆڵه‌ ئه‌وانی گرت به‌ڕاستی له‌مه‌دا (باسکرا) نیشانه‌یه‌کی گه‌وره‌ هه‌یه‌ به‌ڵام زۆربه‌یان باوه‌ڕدار نه‌بوون.
  بێگومان په‌روه‌ردگارت زاڵ و به‌ به‌زه‌یی یه‌.
  گه‌لی لووط پێغه‌مبه‌رانیان به‌ درۆزن دانا.
  کاتێ لووطی برایان (علیه‌ السلام) وتی پێیان ئایا ئێوه‌ له‌ خوا ناترسن خۆنا پارێزن.
  به‌ڕاستی من پێغه‌مبه‌رێکی ئه‌مینم بۆ ئێوه‌.
  که‌واته‌ له‌ خوا بترسن و گوێڕایه‌ڵی من بکه‌ن.
  وه‌ من هیچ پاداشتێك له‌سه‌ر (پێغه‌مبه‌رێتێکه‌م) له‌ ئێوه‌ داوا ناکه‌م پاداشتی من ته‌نها لای په‌روه‌ردگاری جیهانیانه‌.
  ئایا له‌ناو (هه‌موو خه‌ڵکی) جیهانیاندا ئێوه‌ نێربازی ده‌که‌ن.
  وه‌ وازدێنن له‌و هاوسه‌رانه‌تان که‌ په‌روه‌ردگارتان بۆی دروست کردوون نه‌خێر به‌ڵکو ئێوه‌ کۆمه‌ڵێکن ده‌رچوو له‌ سنووری ئاره‌زوو.
  وتیان: به‌ڕاستی ئه‌ی لووط ئه‌گه‌ر واز نه‌هێنی (له‌م کاره‌ت) بێگومان له‌ ده‌رکراوان ده‌بیت له‌م (خاك) ه‌.
  نووح وتی بێگومان من زۆر قه‌ڵس و بێزارم له‌و کرده‌وه‌تان واته‌ نێربازی.
  ئه‌ی په‌روه‌ردگارم خۆم و ماڵ و خێزانم ڕزگار بکه‌ له‌ (تۆڵه‌ی) ئه‌و کرده‌وه‌ی ئه‌وان ده‌یکه‌ن.
  ئینجا ئێمه‌ش لووط و هه‌موو خێزانه‌که‌یمان ڕزگار کرد.
  بێجگه‌ له‌ پیره‌ژنێ (خێزانی لووط) که‌ له‌ جێماوان (تیاچوان) بوو.
  پاشان ئه‌وانی ترمان له‌ناو برد.
  وه‌ بارانێکمان (له‌ به‌رد) به‌سه‌ریاندا باراند ئینجا ئای چ خراپ بوو بارانی ترسێنراوه‌کان.
  به‌ڕاستی له‌مه‌دا (باسکرا) په‌ندێکی گه‌وره‌ هه‌یه‌ به‌ڵام زۆربه‌یان باوه‌ڕدار نه‌بوون.
  بێگومان په‌روه‌ردگارت زاڵ و میهره‌بانه‌.
  خاوه‌نی باخاته‌ چڕو پڕه‌کانیش پێغه‌مبه‌رانیان به‌ درۆزن دانا.
  کاتێ شوعه‌یب (علیه‌ السلام) پێی وتن: ئایا خۆتان ناپارێزن و له‌خوا ناترسن.
  به‌ڕاستی من پێغه‌مبه‌رێکی ئه‌مینم بۆ ئێوه‌.
  که‌وابوو له‌ خوا بترسن و گوێڕایه‌ڵی من بکه‌ن.
  وه‌ من هیچ کرێ و پاداشتێ له‌ ئێوه‌ داوا ناکه‌م له‌سه‌ر پێغه‌مبه‌رایه‌تیه‌که‌م پاداشتی من ته‌نها لای په‌روه‌ردگاری جیهانیانه‌.
  ڕێك و ڕاست پێوانه‌ بکه‌ وه‌ له‌ زیان ده‌ران مه‌بن (له‌ پێوانه‌دا ناته‌واو) بیپێون.
  وه‌ به‌ ته‌رازوویه‌کی ڕاست و ڕێك کێشانه‌ بکه‌ن.
  و که‌م و کوڕی مه‌که‌ن له‌ شته‌کانی خه‌ڵکیدا (هیچ مافێکیان ژێر پێ مه‌خه‌ن) وه‌ ڕۆمه‌چن له‌ زه‌ویدا به‌ خراپه‌کاریتان.
  وه‌ بترسن له‌و زاته‌ی که‌ ئێوه‌و خه‌ڵکانی پێشوویشی دروست کردووه‌.
  وتیان تۆ ته‌نها له‌ جادوو لێ کراوانی.
  وه‌ تۆ ته‌نها مرۆڤێکی وه‌ك ئێمه‌ی و به‌ڕاستی ئێمه‌ واگومانت پێ ده‌به‌ین له‌ درۆزانان بیت.
  ده‌ی چه‌ند پارچه‌یه‌ك له‌ ئاسمان بخه‌ره‌ خواره‌وه‌ به‌سه‌رماندا ئه‌گه‌ر تۆ له‌ ڕاست گۆیانی.
  شوعه‌یب وتی په‌روه‌ردگارم چاك ده‌زانێ به‌هه‌ر کرده‌وه‌یه‌ك که‌ ده‌یکه‌ن.
  ئینجا شوعه‌یب یان به‌ درۆزن زانی به‌و هۆیه‌وه‌ سزای ڕۆژی سێبه‌ر (ی هه‌ور) گرتنی به‌ڕاستی ئه‌و سزایه‌ سزای ڕۆژێکی زۆر گه‌وره‌ بوو.
  بێگومان له‌مه‌دا (باسکرا) به‌ڵگه‌یه‌‌کی به‌هێز هه‌یه‌ به‌ڵام زۆربه‌یان باوه‌ڕدار نه‌بوون.
  وه‌ به‌ڕاستی په‌روه‌ردگارت هه‌ر ئه‌وه‌ زاڵ و به‌به‌زه‌یی.
  و به‌ڕاستی ئه‌م (قورئان) ه‌ دابه‌زێنراوی په‌روه‌ردگاری جیهانیانه‌.
  جوبره‌ئیلی ئه‌مین هێنایه‌ خواره‌وه‌.
  بۆ سه‌ردڵی تۆ بۆ ئه‌وه‌ی له‌ ترسێنه‌ران بی.
  به‌ زمانێکی عه‌ره‌بی ڕوون و ڕه‌وان.
  وه‌ به‌ڕاستی (باسی قورئان) له‌ کتێبی پێغه‌مبه‌ره‌ پێشووه‌کاندا هه‌یه‌.
  ئایا ئه‌مه‌ به‌ڵگه‌یه‌کی ڕوون نه‌بوو بۆیان (بۆ کافرانی قوڕه‌یش) که‌ زانایانی به‌نی ئیسرائیل ئه‌و (ده‌نگ و باسی قورئان) ه‌ ده‌زانن.
  ئه‌گه‌ر ئێمه‌ ئه‌و (قورئانه‌) مان بناردایه‌ته‌ خواره‌وه‌ بۆ سه‌ر که‌سێکی عه‌جه‌می.
  ئینجا بخوێنرایه‌ته‌وه‌ به‌سه‌ریاندا (بێ باوه‌ڕانی مه‌ککه‌) باوه‌ڕیان پێ نه‌ده‌هێنا.
  ئا به‌و جۆره‌ ئه‌و (قورئان) مان خستۆته‌ ناو دڵی تاوانبارانه‌وه‌.
  که‌چی هه‌ر باوه‌ڕی پێ ناهێنن هه‌تا سزای ئازارده‌ر به‌ چاوی خۆیان ده‌بینن (جا باوه‌ڕ) دێنن.
  ئه‌ویش له‌ ناکاودا دێت بۆیان که‌ ئه‌وان هه‌ستی پێ ناکه‌ن.
  ئه‌وسا ئه‌ڵێن ئاخۆ مۆڵه‌تمان پێ ده‌درێ.
  ده‌ی ئایا ئه‌وان په‌له‌ی سزای ئێمه‌یانه‌.
  تۆ پێم بڵێ ئه‌گه‌ر چه‌ند ساڵێ به‌خۆشی بیان ژێنین.
  له‌ پاشان ئه‌و سزایه‌ی که‌ لێ ی ترسێنرابوون بێت بۆیان.
  سوودیان پێ ناگه‌یه‌نێ ئه‌و هه‌موو خۆشی و ڕابواردنه‌ی به‌وان درابوو.
  هیچ شارێکمان له‌ناو نه‌بردووه‌ دڵنیابه‌ ترسێنه‌رانێکی هه‌بووه‌.
  بۆ ئه‌وه‌ی بیربکه‌نه‌وه‌، وه‌ ئێمه‌ سته‌مکار نه‌بووین (له‌ سزادانیان) دا.
  شه‌یتانه‌کان ئه‌و (قورئانه‌) یان نه‌هێناوه‌ته‌ خواره‌وه‌.
  نه‌شیاوی ئه‌وه‌ن و نه‌ ده‌شتوانن.
  به‌ڕاستی شه‌یتانه‌کان له‌ گوێ گرتن (ی هه‌واڵی ئاسمان) به‌رگری کراون.
  که‌واته‌ هیچ په‌رستراوێکی تر نه‌په‌رستی له‌گه‌ڵ خوادا ئه‌گینا له‌ سزا دراوان ده‌بی.
  خزم و که‌سه‌ زۆر نزیکه‌کانت بترسێنه‌.
  و باڵی به‌زه‌یی و نه‌رم و نیانیت ڕاخه‌ بۆ ئه‌و باوه‌ڕدارانه‌ی که‌ شوێنت که‌وتوون.
  ئینجا ئه‌گه‌ر سه‌رپێچیان کردی ئه‌وسا پێیان بڵێ: به‌ڕاستی من به‌ریم له‌وه‌ی ئێوه‌ ده‌یکه‌ن.
  وه‌ پشت به‌و خوایه‌ ببه‌سته‌ که‌ زاڵ و به‌ به‌زه‌یی یه‌.
  ئه‌و (خوایه‌) که‌ ده‌تبینێ کاتێ به‌ته‌نیا نوێژ ده‌که‌ی.
  وه‌ (ده‌بینێ) نوێژ کردنت له‌ناو نوێژکه‌راندا (که‌ پێش نوێژییان بۆ ده‌که‌ی) ت.
  به‌ڕاستی ته‌نها ئه‌وه‌ بیسه‌ری ئاگادار.
  هه‌واڵتان بده‌مێ شه‌یتانه‌کان داده‌به‌زنه‌ سه‌رکێ؟.
  داده‌به‌زنه‌ سه‌ر هه‌موو (که‌سێکی) زۆر درۆزنی زۆر تاوانبار.
  باش گوێ ده‌گرن (بۆ شه‌یتانه‌کان) وه‌ زۆربه‌یان درۆزنن (له‌و هه‌واڵانه‌دا ده‌یده‌ن به‌ خه‌ڵك) ی.
  پێغه‌مبه‌ر (صلی الله‌ علیه‌ وسلم) شاعیر نی یه‌، شاعیره‌کان ته‌نها گومڕاکان شوێنیان ده‌که‌ون.
  ئایا نابینی که‌ ئه‌وانه‌ به‌ هه‌موو دۆڵ و شیوێکدا به‌سه‌ر لێشێواوی ده‌ڕۆن (شیعر ده‌ڵێ) ن.
  وه‌ به‌ڕاستی ئه‌وانه‌ شتێ ده‌ڵێن که‌ خۆیان نایکه‌ن.
  جگه‌ له‌وانه‌ یان بڕوایان هێناوه‌و کرده‌وه‌ چاکه‌کانیان کردووه‌ وه‌ یادو زیکری خوایان زۆر کردووه‌ وه‌ تۆڵه‌یان سه‌ندووه‌ له‌پاش ئه‌وه‌ سته‌میان لێ کراوه،‌ وه‌ ئه‌وانه‌ی سته‌میان کردووه‌ له‌مه‌ودوا ده‌زانن که‌ چۆن گه‌ڕانه‌وه‌یه‌ك ده‌گه‌ڕێنه‌وه‌ (بۆ لای خوا دوای) مردن.
  به‌ (طا، سین) ده‌خوێنرێته‌وه‌ وه‌ سه‌یری سه‌ره‌تای سوره‌تی (البقرة) بکه‌ بۆ مانه‌که‌ی ئه‌مه‌ ئایه‌ته‌کانی قورئان و کتێبی ئاشکرایه‌.
  هۆی ڕێنموونیی و مژده‌دانه‌ بۆ بڕواداران.
  ئه‌وانه‌ی که‌ نوێژ به‌جێ دێنن و زه‌کات ده‌ده‌ن وه‌ ئه‌وانه‌ی بڕوای پته‌ویان به‌ ڕۆژی دوایی هه‌یه‌.
  به‌ڕاستی ئه‌وانه‌ی باوه‌ڕ ناهێنن به‌ ڕۆژی دوایی کرده‌وه‌ (خراپه‌) کانیانمان ڕازاندووه‌ته‌وه‌ بۆیان بۆیه‌  ئه‌وان به‌سه‌رگه‌ردانی ده‌سوڕێنه‌وه‌.
  ئه‌وانه‌ که‌سانێکن سزای به‌دیان بۆ هه‌یه‌ وه‌ ئه‌وانه‌ له‌ ڕۆژی دوایی دا زه‌ره‌رمه‌ندترین که‌سن.
  به‌ڕاستی تۆ (ئه‌ی موحه‌ممه‌د(صلی الله‌ علیه‌ وسلم)) قورئانت پێده‌درێ (فێر ده‌کرێ ی) له‌لایه‌ن خوای کار دروستی زاناوه‌.
  بیریان خه‌ره‌وه‌ کاتێ مووسا به‌ خێزانه‌که‌ی وت بێگومان من ئاگرێ به‌ دی ده‌که‌م (ئێوه‌ لێره‌دا بن) من ده‌ڕۆم بۆ لای ئه‌و ئاگره‌ به‌زوویی هه‌واڵێکتان بۆ دێنم یا گڕو بزوسکێ (له‌و ئاگره‌) تان بۆ دێنم تا ئێوه‌ خۆتانی پێ گه‌رم بکه‌نه‌وه‌.
  ئینجا کاتێ (مووسا) گه‌یشته‌ لای ئاگره‌که‌ بانگی لێ کرا که‌ پیرۆز بووه‌ ئه‌و که‌سه‌ی له‌ناو ئاگره‌که‌ (ڕووناکی که‌) دایه‌و ئه‌وه‌ش به‌ده‌وری دایه‌ وه‌ پاك و بێگه‌رده‌ خوای په‌روه‌ردگاری جیهانیان.
  ئه‌ی مووسا به‌ڕاستی ئه‌وه‌ی (بانگی کردی) منم خوای به‌ده‌سه‌ڵاتی کار دروست.
  ده‌ گۆچانه‌که‌ت فڕێ ده‌ (ئه‌ویش فڕێی دا) ئینجا کاتێ بینی وه‌ك تیره‌مار ده‌جوڵێ (مووسا) هه‌ڵهات و ئاوڕی نه‌دایه‌وه‌ (خودا فه‌رمووی) ئه‌ی مووسا مه‌ترسه‌ بێگومان پێغه‌مبه‌ران لای من ناترسن.
  بێجگه‌ له‌ که‌سێ که‌ سته‌می کردبێ پاشان خراپه‌که‌ی گۆڕیبێ به‌ چاکه‌ ئه‌وه‌ به‌ڕاستی من لێبوورده‌ی به‌به‌زه‌یم.
  وه‌ ده‌ستت بکه‌ به‌ باخه‌ڵتدا (که‌ ده‌رت هێنا) به‌ سپێتی و پرشنگداری دێته‌ ده‌ره‌وه‌ به‌بێ به‌ڵه‌کی (ئه‌مه‌ دوو موعجیزه‌یه‌) له‌ نۆ موعجیزه‌ بۆ فیرعه‌ون و گه‌له‌که‌ی به‌ڕاستی ئه‌وانه‌ گه‌لێکی له‌ سنوور ده‌رچوون.
  ئینجا کاتێ موعجیزه‌ ئاشکراو ڕوونه‌کانی ئێمه‌یان بۆ هات وتیان ئه‌مه‌ جادوویه‌کی ئاشکرایه‌.
  ئه‌و موعجیزانه‌یان دان پێدا نه‌ده‌نا که‌ له‌ دڵی خۆیاندا ئه‌و (موعجیزانه‌) یان به‌ڕاست ده‌زانی له‌به‌ر سته‌مکاری و خۆبه‌زل زانین (یان) ئینجا سه‌رنج بده‌ سه‌رئه‌نجامی خراپه‌کاران چۆن بووه‌.
  سوێند به‌خوا زانستمان به‌ داوود و سوله‌یمان به‌خشی هه‌ردووکیان وتیان: هه‌موو سوپاس و سه‌نایه‌ بۆ ئه‌و خوایه‌ی که‌ ڕێزی داوین به‌سه‌ر زۆر له‌ به‌نده‌ باوه‌ڕداره‌کانی دا.
  وه‌ سوله‌یمان بووه‌ میراتگری داوود (له‌ پێغه‌مبه‌رێتی و پاشایه‌تی و زانیاری دا) (سوله‌یمان) وتی ئه‌ی خه‌ڵکینه‌ فێری زمانی باڵنده‌کان کراوین وه‌ له‌ هه‌موو شتێکمان پێ دراوه‌ به‌ڕاستی ئه‌مه‌ (به‌ من دراوه‌) فه‌زڵ و چاکه‌یه‌کی ئاشکرایه‌.
  وه‌ کۆکرایه‌وه‌ بۆ سوله‌یمان هه‌موو سه‌ربازه‌کانی له‌ جنۆکه‌و ئاده‌می و باڵنده‌کان ئینجا ئه‌وان (له‌ پێش و دواکه‌وتن) به‌رگیری ده‌کران (و به‌ڕیز دڕۆشت) ن.
  هه‌تا کاتێ گه‌شتنه‌ سه‌ر شیوی مێرووله‌ (شوێنێك بوو مێرووله‌ی زۆر بوو) مێرووله‌یه‌ك وتی: ئه‌ی مێرووله‌کان بڕۆنه‌ ناو ماڵه‌کانی خۆتان (کونه‌کانتان) با سوله‌یمان و له‌شکره‌که‌ی نه‌تان جلیقێنن (له‌ژێر پێیاندا) له‌ کاتێکدا ئه‌وان هه‌ست ناکه‌ن.
  ئینجا (سوله‌یمان به‌سه‌ر سوڕمانه‌وه‌) زه‌رده‌خه‌نه‌ی کرد له‌ قسه‌ی ئه‌و مێرووله‌ و وتی ئه‌ی په‌روه‌ردگارم وام ڕابێنه‌ که‌ سوپاسی ئه‌و چاکه‌ و نیعمه‌ته‌کانت بکه‌م که‌ ڕشتووته‌ به‌سه‌ر من و دایك و باوکمدا وه‌ (ڕام بێنه‌) که‌ کارو کرده‌وه‌ی چاکه‌ بکه‌م که‌ تۆ پێی ڕازی بێت وه‌ به‌ به‌زه‌یی خۆت بمخه‌ره‌ ڕیزی به‌نده‌ چاکه‌کانت.
  جا (سوله‌یمان) چاوی به‌ باڵنده‌کان دا گێڕا وتی ئه‌وه‌ چی یه‌ بۆ په‌پوو سڵێمانه‌ نابینم یاخود له‌ ئاماده‌ نه‌بوانه‌؟ (خۆی دزیوه‌ته‌) وه‌.
  سوێند به‌خوا سزایه‌کی به‌تینی ده‌ده‌م یا بێگومان سه‌ری ده‌بڕم یا بێگومان به‌ڵگه‌یه‌کی ڕوونم بۆ دێنێت (له‌سه‌ر ئاماده‌ نه‌بوون) ی.
  ئینجا (په‌پوو) ماوه‌یه‌کی کورت مایه‌وه‌ جا (هاته‌وه‌ و به‌ سوله‌یمانی) وت ئاگادار بووم له‌ شتێ که‌ تۆ ئاگادار نیت لێی له‌ (ووڵاتی) سه‌به‌ئه‌وه‌ هه‌واڵێکی ڕاسته‌قینه‌م بۆ هێناوی.
  به‌ڕاستی من دیم ئافره‌تێك پادشای ئه‌وانه‌ (به‌ناوی به‌ڵقیس) که‌ هه‌موو شتێکی (پادشایه‌تی) پێ دراوه‌ و ته‌ختێکی (پادشایه‌تی) زۆر گه‌وره‌ی هه‌یه‌.
  خۆی و گه‌له‌که‌یم دی له‌ جیاتی خوا سوژده‌ بۆ ڕۆژ ده‌به‌ن و شه‌یتان کرده‌وه‌ (خراپه‌) کانیانی بۆ ڕازاندبوونه‌وه‌ به‌و هۆیه‌وه‌ به‌رگری کردون له‌ ڕێگه‌ی ڕاست بۆیه‌ ئه‌وان ڕێگای ڕاست نادۆزنه‌وه‌.
  بۆ ئه‌وه‌ی سوژده‌ نه‌به‌ن بۆ ئه‌و خوایه‌ی که‌ ئه‌وه‌ی شارا‌وه‌ بێت له‌ ئاسمانه‌کان و زه‌ویدا ده‌ری ده‌خات (ده‌ر‌دێنێ) ئه‌وه‌ش ده‌ی شارنه‌وه‌و ئه‌وه‌ی ده‌ری ده‌خه‌ن ده‌ی زانێ.
  خوایه‌ که‌ هیچ په‌رستراوێکی تر نی یه‌ جگه‌ له‌ ئه‌و په‌روه‌ردگاری عه‌رشی هه‌ره‌ گه‌وره‌یه‌.
  سوله‌یمان به‌ په‌پووه‌که‌ی وت ئێمه‌ لێ کۆڵینه‌وه‌ ده‌که‌ین( سه‌یر ده‌که‌ین) (تا بزانین) ڕاست ده‌که‌یت (له‌و هه‌واڵه‌دا) یا له‌ درۆزنانیت.
  ئه‌م نامه‌یه‌ی منیان بۆ به‌ره‌ و فڕێ ی ده‌ بۆیان پاشان دوور که‌وه‌ره‌وه‌ لێیان ئینجا سه‌رنج بده‌ چ وه‌ڵامێك ده‌گه‌ڕێننه‌وه‌.
  به‌ڵقیس وتی ئه‌ی پیاو ماقوڵ و سه‌رۆکه‌کان به‌ڕاستی من نامه‌یه‌کی گرنگم بۆ هاوێژراوه‌ که‌ بێگومان له‌ سوله‌یمانه‌وه‌ هاتووه‌.
  به‌ڕاستی ئه‌و (نامه‌ ده‌ست پێ ده‌کات) : به‌ناوی خوای به‌خشنده‌ی میهره‌بان.
  خۆتان به‌گه‌وره‌ مه‌زانن به‌سه‌رمداو به‌ موسڵمانی ( گه‌ردن که‌چی) وه‌رن بۆ لام.
  به‌ڵقیس وتی ئه‌ی سه‌رۆك و ئه‌شرافه‌کان ده‌رباره‌ی ئه‌م کاره‌م ڕای خۆتانم پێ بڵێن چونکه‌ من هیچ بڕیارێك ناده‌م هه‌تا ئێوه‌ ئاماده‌ نه‌بن و ڕاوێژتان پێ نه‌که‌م.
  وتیان: ئێمه‌ خاوه‌نی هێزین (چه‌ك و سه‌رباز) وه‌ (له‌ جه‌نگدا) خاوه‌نی ئازایه‌تیه‌کی زۆرین وه‌ فه‌رمان و بڕیاریش به‌ده‌ستی تۆیه‌ که‌واته‌ سه‌رنج بده‌ (بیر بکه‌ره‌وه‌) چ فه‌رمانێك ده‌ده‌یت.
  وتی به‌ڕاستی پادشایان هه‌ر کاتێ (به‌زۆر) چوونه‌ شارێکه‌وه‌ خراپ و وێرانی ده‌که‌ن وه‌ ده‌سه‌ڵات داره‌کانی ئه‌و(  شاره‌) ڕیسواو سه‌رشۆڕ ده‌که‌ن وه‌ (کاتێ زاڵ بوون) هه‌ر به‌و جۆره‌ ده‌که‌ن.
  جا به‌ڕاستی من دیارییه‌کی به‌نرخ و گه‌وره‌یان بۆ ده‌نێرم ئینجا چاوه‌ڕوان ده‌که‌م که‌ نێردراوه‌کان به‌چی یه‌وه‌ ده‌گه‌ڕێنه‌وه‌.
  ئینجا کاتێ (نێراوه‌که‌) هاته‌ لای سوله‌یمان (سوله‌یمان) وتی: ئێوه‌ ماڵ و سامان به‌ من ده‌ده‌ن ؟ ! ده‌ی ئه‌وه‌ی خوا به‌منی داوه‌ چاکتره‌ له‌وه‌ی داویه‌تی به‌ ئێوه‌ به‌ڵکو ئێوه‌ به‌ دیارییه‌که‌تان دڵخۆش ده‌بن.
  به‌ (دیارییه‌که‌وه‌) بگه‌ڕێره‌وه‌ بۆلایان سوێند به‌خوا بۆیان دێین به‌ له‌شکرێکه‌وه‌ که‌ توانای ڕوو به‌ ڕوونه‌وه‌یان نی یه‌ له‌گه‌ڵیدا وه‌ سوێند به‌خوا به‌ زه‌لیلی و ژێه‌ده‌ستی له‌ وڵاته‌که‌یان ده‌ریان ده‌که‌ین له‌ کاتێکدا ئه‌وان ڕیسواو سه‌رشۆڕن.
  سوله‌یمان وتی ئه‌ی ده‌سته‌ی ئه‌شرافه‌کان کامتان ته‌خته‌ (پادشایی یه‌) که‌یم بۆ دێنن پێش ئه‌وه‌ی به‌ ملکه‌چی بێن بۆلام.
  جنۆکه‌یه‌کی گه‌وره‌ی به‌هێز له‌ جنۆکه‌کان وتی من ئه‌و (ته‌خته‌ییت) بۆ دێنم پێش ئه‌وه‌ی له‌ جێگه‌ی خۆت هه‌ستی وه‌ بێگومان من به‌ توانام به‌سه‌ر ئه‌و (هێنانه‌دا) و ده‌ست پاکیشم.
  ئه‌وه‌ی زانستی له‌ کتێبی (ئاسمانی) لابوو وتی من بۆت دێنم پێش ئه‌وه‌ی چاوت بتروکێنی (ته‌خته‌که‌ی هێنا) جا کاتێك سوله‌یمان ته‌خته‌که‌ی (به‌ڵقیسی) لای خۆیدا بینی وتی ئه‌مه‌ له‌ فه‌زلی په‌روه‌ردگارمه‌وه‌یه‌ بۆ ئه‌وه‌ی تاقیم بکاته‌وه‌ ئایا شوکری (ئه‌م نیعمه‌ته‌) ده‌که‌م یان پێ نه‌زان و سپڵه‌ ده‌بم وه‌ هه‌ر که‌سێ سوپاسی خوا بکات ئه‌وه‌ بێگومان سوپاس بۆ خۆی ده‌کات وه‌ هه‌ر که‌سیش ناسوپاسی بکات (زیانی بۆ خۆیه‌تی) چونکه‌ بێگومان په‌روه‌ردگارم ده‌وڵه‌مه‌ند‌و بێ نیازه‌.
  سوله‌یمان وتی ته‌خته‌که‌ی بگۆڕن سه‌رنج ده‌ین ده‌یناسێته‌وه‌ (ته‌خته‌که‌ی خۆیه‌تی) یان نایناسێته‌وه‌.
  ئینجا کاتێك (به‌ڵقیس) هات پێی وترا ته‌خته‌که‌ی تۆ وه‌ك ئه‌مه‌ وابوو (به‌ڵقیس) وتی وه‌ك ئه‌و وایه‌، (ئه‌ڵێ ی ئه‌وه‌) (سوله‌یمان) وتی: پێش ئه‌م (به‌ڵقیسه‌) زانستمان پێ درابوو وه‌ ئێمه‌ ملکه‌چ بووین.
  وه‌ ئه‌وه‌ی بێجگه‌ له‌ خوا ده‌ی په‌رست به‌رگری کرد (له‌ باوه‌ڕ هێنان به‌ خوا) بێگومان ئه‌و(به‌ڵقیس) له‌ گه‌لی کافران بوو.
  به‌ڵقیس پێی وترا بچۆره‌ ناو کۆشکه‌که‌وه‌ ئینجا کاتێك که‌ بینی به‌ده‌ریای زانی و هه‌ر دوو قاچی هه‌ڵکرد (بۆ ئه‌وه‌ی ته‌ڕ نه‌بێت) (سوله‌یمان) پێی وت ئه‌وه‌ (تۆ به‌ ده‌ریای ده‌زانی) کۆشکێکه‌ له‌ شوشه‌ (به‌ڵقیس) وتی ئه‌ی په‌روه‌ردگارم به‌ڕاستی من سته‌مم له‌ خۆم کردوو له‌گه‌ڵ سوله‌یمان دا منیش ملکه‌چ بووم بۆ په‌روه‌ردگاری جیهانیان.
  سوێند به‌خوا ناردمان بۆ گه‌لی سه‌موود برایان صاڵح پێغه‌مبه‌ر (علیه‌ السلام) (پێی وتن) که‌ خوا بپه‌رستن که‌چی ئه‌وان بوونه‌ دوو کۆمه‌ڵی دژ به‌یه‌ك.
  وتی ئه‌ی گه‌له‌که‌م بۆچی په‌له‌ ده‌که‌ن (به‌هاتنی) سزاو تۆڵه‌ پێش (هاتنی) ڕه‌حمه‌ت و چاکه‌ بۆچی (ناگه‌ڕێنه‌وه‌) داوای لێخۆشبوون ناکه‌ن له‌ خوا تا ڕه‌حمتان پێ بکرێت.
  وتیان ئێمه‌ تووشی شومی و نه‌گبه‌تی بووین به‌هۆی تۆو ئه‌وانه‌ی له‌گه‌ڵ تۆدان (باوه‌ڕداران) (صاڵح) وتی هۆی ئه‌و نه‌گبه‌تی یه‌ی ئێوه‌ له‌لای خوایه‌ (که‌ بێ باوه‌ڕیتانه‌) نه‌خێر به‌ڵکو ئێوه‌ گه‌لێکن تاقی ده‌کرێنه‌وه‌.
  له‌و شاره‌ (ی صاڵح) دا نۆ که‌س هه‌بوون له‌ زه‌وی دا خراپه‌کارییان ده‌کرد به‌هیچ جۆر چاکه‌یان نه‌ده‌کرد.
  وتیان (به‌یه‌کتری) سوێند بخۆن به‌خوا که‌ به‌ شه‌ودا هێرش ده‌که‌ینه‌ سه‌ر ماڵ و خێزانی (صاڵح و هه‌موویان له‌ناو ده‌به‌ین) له‌ پاشان ده‌ڵێین به‌که‌س و کاری (صاڵح) ئێمه‌ ئاگامان له‌ کوشتن و تیاچوونی خێزانی ئه‌و نی یه‌ و بێگومان ڕاستیش ده‌که‌ین.
  ئه‌وان نه‌خشه‌و پیلانیان دانا به‌ پیلاندانێکی خراپ (بۆ کوشتنی صاڵح) ئێمه‌ش نه‌خشه‌مان کێشا (بۆ له‌ناو بردنیان) به‌ نه‌خشه‌ کێشان له‌ کاتێکدا ئه‌وان هه‌ستیان نه‌ده‌کرد.
  ئینجا سه‌رنج بده‌ سه‌ر ئه‌نجامی پیلانی ئه‌وان چی لێهات بێگومان ئێمه‌ ئه‌وان و گه‌له‌که‌یانمان هه‌موو پێکه‌وه‌ له‌ناو برد.
  ئینجا ئه‌وه‌ (جێ) خانووه‌کانیانه‌ چۆڵ و خاڵی یه‌ له‌به‌ر ئه‌وه‌ی سته‌میان کرد به‌ڕاستی له‌و به‌سه‌رهاته‌دا په‌ندو به‌ڵگه‌ هه‌یه‌ بۆ کۆمه‌ڵێك (ده‌سه‌ڵاتی خوا) ده‌زانن.
  وه‌ ئه‌و که‌سانه‌مان ڕزگار کرد که‌ بڕوایان هێنا بوو و له‌خوا ده‌ترسان.
  وه‌ باسی لووط بکه‌ کاتێ وتی به‌گه‌له‌که‌ی ئایا ئێوه‌ ئه‌و کاره‌ زۆر خراپ و ناشرینه‌ ده‌که‌ن که‌ ئێوه‌ ده‌بینن و ده‌زانن (چه‌ند پیس و ناشرین)ه‌.
  چۆن ئایا به‌ڕاستی ئێوه‌ ده‌چنه‌ لای پیاوان له‌ جیاتی ئافره‌تان بۆ به‌جێ هێنانی ئاره‌زوو دیاره‌ ئێوه‌ گه‌ل و کۆمه‌ڵێکی نه‌فام و نه‌زانن.
  ئینجا وه‌ڵامی گه‌له‌که‌ی هیچ نه‌بوو جگه‌ له‌وه‌ی که‌ وتیان لووط و خێزانی (شوێن که‌وتوانی) له‌شاره‌که‌تان ده‌رکه‌ن به‌ڕاستی ئه‌وان که‌سانێکن خۆیان پاك ڕاده‌گرن (له‌م کرده‌وه‌ی) ئێمه‌.
  ئینجا ئێمه‌ لووط و خێزانه‌که‌یمان ڕزگار کرد جگه‌ له‌ هاوسه‌ره‌که‌ی که‌ بڕیارمان دا ئه‌و (هاوسه‌ره‌که‌ی) له‌ جێماوان بێت له‌ سزادا.
  وه‌ بارانێکمان (له‌ به‌رد) به‌سه‌ریاندا باراند جا ئای چ خراپ بوو بارانی ترسێنراوه‌کان.
  ئه‌ی (موحه‌ممه‌د(صلی الله‌ علیه‌ وسلم)) بڵێ هه‌موو سوپاس و ستایش بۆ خوا وه‌ سه‌لام و دروود له‌سه‌ر ئه‌و به‌ندانه‌ی خوا هه‌ڵی بژاردوون (بۆ پێغه‌مبه‌رێتی) ئایا خوا باشتره‌ یا ئه‌و بتانه‌ی ده‌یکه‌نه‌ هاوبه‌شی خوا.
  ئایا زاتێك که‌ ئاسمانه‌کان و زه‌وی دروست کردووه‌ له‌ ئاسمانه‌وه‌ بارانی بۆ ناردوون ئینجا به‌و (بارانه‌) چه‌ند باخچه‌یه‌کی خاوه‌ن جوانیمان ڕواند که‌ ئێوه‌ نه‌تان ده‌توانی دره‌خت و ڕواوی ئه‌و (باخچه‌) بڕوێنن ئایا هیچ په‌رستراوی تر له‌گه‌ڵ خوادا هه‌یه‌ نه‌خێر نی یه‌ به‌ڵام ئه‌وانه‌ گه‌لێکن لاده‌ده‌ن له‌ ڕێگای ڕاست.
  ئایا زاتێ که‌ زه‌وی کردۆته‌ جێگای ئارامی و نیشته‌جێ بوون وه‌ له‌ناو (زه‌وی) دا چه‌ند ڕووباری به‌دی هێناوه‌ وه‌ چه‌ند چیای گه‌وره‌ی بۆ زه‌وی داناوه‌ وه‌ له‌ نێوان دوو ئاودا (شیرین و سوێر) به‌ربه‌ستی داناوه‌ (بۆ ئه‌وه‌ی تێکه‌ڵ نه‌بن) ئایا هیچ په‌رستراوی تر هه‌یه‌ له‌گه‌ڵ خوادا نه‌خێر نی یه‌ به‌ڵام زۆربه‌یان نازانن.
  ئایا زاتێ که‌ دێت به‌ هاواری ناچارو داماوه‌وه‌ کاتێ هاواری لێ ده‌کات وه‌ ناخۆشی و به‌ڵاکان لاده‌بات وه‌ ده‌تان کاته‌ جێنشینی گه‌لانی تری سه‌ر زه‌وی ئایا په‌رستراوێکی تر هه‌یه‌ له‌گه‌ل خوادا (نه‌خێر نی یه‌) به‌ڵام زۆر که‌م بیرده‌که‌نه‌وه‌.
  ئایا زاتێ که‌ ڕێنموونیی ئێوه‌ ده‌کات (به‌ ئه‌ستێره‌و شتی تر) له‌ تاریکی یه‌کانی وشکانی و ده‌ریادا (له‌ شه‌ودا) و زاتێك که‌ با ده‌نێرێت به‌ موژده‌ده‌ر پێش بارانی ڕه‌حمه‌تی ئایا هیچ په‌رستراوێکی تر هه‌یه‌ له‌گه‌ڵ خوادا خوا به‌رزو بڵندتره‌ له‌وه‌ی بت په‌رستان ده‌یکه‌نه‌ هاوبه‌شی.
  ئایا زاتێ که‌ له‌ سه‌ره‌تاوه‌ بوونه‌وه‌ر به‌دی دێنێت پاشان (دوای مردنی) جارێکی تر دروستی ده‌کاته‌وه‌ وه‌ زاتێ که‌ له‌ ئاسمان و زه‌وی یه‌وه‌ ڕزق و ڕۆزیتان ده‌دات ئایا هیچ په‌رستراوی تر هه‌یه‌ له‌گه‌ڵ خوادا (نه‌خێر نی یه‌) (ئه‌ی موحه‌ممه‌د(صلی الله‌ علیه‌ وسلم)) بڵێ به‌ڵگه‌تان بێنن ئه‌گه‌ر ئێوه‌ ڕاست ده‌که‌ن.
  بڵێ که‌سانێ که‌ له‌ ئاسمانه‌کان و زه‌وی دان غه‌یب نازانن بێجگه‌ له‌ خوا (ته‌نها ئه‌و ده‌یزانێ) و ئه‌وان هه‌ست ناکه‌ن چ کاتێ زیندوو ده‌کرێنه‌وه‌.
  به‌ڵکو زانیاری ئه‌وان ده‌رباره‌ی ڕۆژی دوایی کورته‌و بڕ ناکات (زانیاریه‌کی وایان نی یه‌) به‌ڵکو له‌باره‌ی (ڕۆژی دوای) یه‌وه‌ ئه‌وان له‌ گومان و دوو دڵیدان به‌ڵکو ئه‌وان له‌و باره‌یه‌وه‌ کوێرن.
  ئه‌وانه‌ی بێ باوه‌ڕ بوون ده‌یان وت ئایا کاتێ ئێمه‌و باوو باپیرانمان بووین به‌ خاك ئایا ئێمه‌ ده‌رده‌هێنرێین (له‌ گوڕه‌کانمان و زیندوو) ده‌بینه‌وه‌.
  سوێند به‌خوا به‌ڕاستی ئێمه‌و باوو باپیرانمان له‌مه‌وپێش به‌ڵێنی ئه‌م (زیندوو کردنه‌وه‌) مان پێدرا بوو ئه‌م (هه‌ڕه‌شه‌ی موحه‌ممه‌د(صلی الله‌ علیه‌ وسلم) لێمان ده‌کات ) ته‌نها درۆ و ده‌له‌سه‌ی گه‌له‌ پێشووه‌کانه‌ (که‌ نوسراوه‌) ته‌وه‌.
  ئه‌ی (موحه‌ممه‌د(صلی الله‌ علیه‌ وسلم) پێیان) بڵێ بڕۆن بگه‌ڕێن به‌ زه‌وی و وڵاتان دا ئینجا سه‌رنج بده‌ن بزانن سه‌رئه‌نجامی تاوانباران چۆن بووه‌ (چییان به‌سه‌ر هاتوو) ه‌.
  خه‌فه‌ت مه‌خۆ بۆ ئه‌وانه‌ (که‌ بڕوا ناهێنن) و سینگ و دڵت ته‌نگ نه‌بێ له‌و پیلان و خراپانه‌ی ده‌یکه‌ن (دژ) به‌ تۆ.
  ده‌ڵێن ئه‌م به‌ڵێنه‌ی (سزای پێمان ده‌ده‌ن) که‌ی دێت ئه‌گه‌ر ئێوه‌ ڕاست ده‌که‌ن.
  ئه‌ی (موحه‌ممه‌د(صلی الله‌ علیه‌ وسلم)) بڵێ له‌وانه‌یه‌ ‌زۆر لێتانه‌وه‌ نزیك بووبێته‌وه‌ هه‌ندێ له‌و سزای به‌په‌له‌ داوای هاتنی ده‌که‌ن.
  وه‌ به‌ڕاستی په‌روه‌ردگارت خاوه‌ن فه‌زڵ و چاکه‌یه‌ به‌سه‌ر خه‌ڵکه‌وه‌ به‌ڵام زۆربه‌یان سوپاس (ی په‌روه‌ردگار) ناکه‌ن.
  وه‌ به‌ڕاستی په‌روه‌ردگارت ئاگاداره‌ و ده‌زانێت به‌و (دوژمنایه‌تی و کینه‌ی) له‌ ده‌روونیان دا ده‌یشارنه‌وه‌و به‌وه‌ش ده‌ری ده‌بڕن (نایشارن) ه‌وه‌.
  وه‌ هیچ شتێکی نادیار نی یه‌ له‌ ئاسمان و زه‌وی دا مه‌گه‌ر له‌ کتێبی ڕون (لوح المحفوظ) دایه‌.
  به‌ڕاستی ئه‌م قورئانه‌ ده‌یگێڕێته‌وه‌ بۆ نه‌وه‌ی ئیسرائیل زۆربه‌ی ئه‌و مه‌سه‌لانه‌ی که‌ ئه‌وان تێیدا جیاوازن.
  وه‌ به‌ڕاستی ئه‌م (قورئانه‌) ڕێنموونی میهره‌بانی یه‌ بۆ ئیمانداران.
  به‌ڕاستی په‌روه‌ردگارت دادوه‌ری ده‌کات له‌ نێوانیاندا به‌ بڕیاری خۆی وه‌ خوا به‌ده‌سه‌ڵاتی زانایه‌.
  که‌وابوو پشت هه‌ر به‌ خوا ببه‌سته‌ به‌ڕاستی تۆ له‌سه‌ر ئاینێکی ڕاست و ڕوونی.
  به‌ڕاستی تۆ ناتوانی (بانگه‌وازت) به‌ مردووه‌کان ببیستێنی وه‌ ناتوانی بانگه‌وازت به‌وانه‌ی که‌ڕن بژنه‌وێنی کاتێ پشت هه‌ڵ ده‌که‌ن و ده‌ڕۆن.
  وه‌ تۆ ناتوانی کوێران ڕزگار که‌یت له‌ گومڕایی یه‌که‌یان (ڕێنموونیان بکه‌یت) تۆ ته‌نها (ڕێنموونیت) به‌که‌سێ ده‌ژنه‌وێنی که‌ بڕوا به‌ ئایه‌ت و نیشانه‌کانی ئێمه‌ دێنێ چونکه‌ ئه‌وانه‌ هه‌میشه ‌ملکه‌چن بۆ هه‌ق.
  وه‌ کاتێ ئه‌و به‌ڵێنی (سزایه‌ی پێیان دراوه‌) به‌سه‌ریان دا ‌هات (که‌مێك پێش ڕوودانی قیامه‌ت) گیانله‌به‌رێك له‌ زه‌وی ده‌رده‌هێنین بۆیان قسه‌یان له‌گه‌ڵدا ده‌کات (ده‌ڵێ) به‌ڕاستی ئه‌م خه‌ڵکه‌ باوه‌ڕی ڕاسته‌قینه‌یان نه‌هێنا به‌ ئایه‌ته‌کانی ئێمه‌.
  ئه‌ی (موحه‌ممه‌د(صلی الله‌ علیه‌ وسلم) باسی) ئه‌و ڕۆژه‌ بکه‌ له‌ هه‌موو میلله‌تێك پۆلێکی زۆر کۆده‌که‌ینه‌وه‌ له‌وانه‌ی ئایه‌ته‌کانی ئێمه‌یان به‌ درۆ ده‌زانی ئینجا ئه‌وان (له‌پێش و دواکه‌وتن)  به‌رگری ده‌کرێن واته‌ به‌ڕیز ده‌ڕۆن.
  هه‌تا کاتێ دێن (بۆ شوێنی کۆکردنه‌وه‌یان) (خوا) ئه‌فه‌رموێ ئایا ئێوه‌ ئایه‌ته‌کانی منتان به‌ درۆ ده‌زانی (باوه‌ڕتان پێ نه‌هێنا) له‌ کاتێکدا هیچ زانیاری یه‌کتان ده‌رباره‌یان نه‌بوو یان ئێوه‌ چیتان ده‌کرد (له‌ دنیا) دا.
  وه‌ بڕیاری (سزادانیان) به‌سه‌را ده‌سه‌پێ به‌هۆی سته‌مکاری یانه‌وه‌ ئینجا ئه‌وان هیچ قسه‌ ناکه‌ن.
  ئایا (بێ بڕوایان) نه‌یان زانیوه‌و نابینن ئێمه‌ شه‌ومان سازاندووه‌ بۆ ئه‌وه‌ی ئه‌وان ئارامی تیا بگرن وه‌ ڕۆژمان ڕووناك کردووه‌ (ئیش و کاری تیا ده‌که‌ن) به‌ڕاستی له‌مه‌دا چه‌ند به‌ڵگه‌و نیشانه‌ هه‌یه‌ بۆ که‌سانێ باوه‌ڕ دێنن به‌ خوا.
  ئه‌ی (موحه‌ممه‌د(صلی الله‌ علیه‌ وسلم) باسی) ئه‌و ڕۆژه‌ بکه‌ فوو ده‌کرێ به‌ شه‌یپوردا جا هه‌رچی که‌س له‌ ئاسمانه‌کان و زه‌وی دایه‌ ده‌ترسێ و ڕاده‌چڵه‌کێ (هه‌موو ده‌مرن) جگه‌ له‌و که‌سانه‌ی خوا بیه‌وێ (به‌ ئارام بن و نه‌مرن) وه‌ هه‌موو به‌ ملکه‌چی و سه‌رشۆڕی دێنه‌وه‌ لای خوا.
  وه‌ ئه‌و کێوو چیایانه‌ ده‌بینی واده‌زانی دامه‌زراون (له‌ شوێنی خۆیان دا) (کاتێ فووکرا به‌ شه‌یپوردا) چیاکان وه‌کو ڕۆشتنی هه‌ور ده‌ڕۆن ئه‌مه‌ دروست کراوی ئه‌و خوایه‌ که‌ هه‌موو شتێکی به‌و په‌ڕی ڕێك و پێکی دروست کردووه‌ به‌ڕاستی خوا ئاگاداره‌ به‌هه‌ر کرده‌وه‌یه‌ك ئێوه‌ ده‌یکه‌ن.
  هه‌رکه‌س کرده‌وه‌ی چاکی کردبێت (له‌ ڕۆژی دواییدا) پاداشتی چاکتری له‌و (کرده‌وه‌) ی بۆ هه‌یه‌ وه‌ ئه‌وانه‌ دڵنیان له‌ ترس و داچڵه‌کانی گه‌وره‌ی ئه‌و ڕۆژه‌.
  وه‌ هه‌ر که‌س خراپه‌ی کردبێت (له‌و ڕۆژه‌دا) به‌سه‌ر ڕوو ده‌م و چاویان داده‌خرێنه‌ ناو ئاگر (ی دۆزه‌خ) ئایا سزا ده‌درێن جگه‌ له‌وه‌ی ده‌تانکرد.
  ئه‌ی (موحه‌ممه‌د(صلی الله‌ علیه‌ وسلم) بڵێ) بێگومان من فه‌رمانم پێ دراوه‌ که‌ ته‌نها په‌روه‌ردگاری ئه‌م شاره‌ (مه‌ککه‌) بپه‌رستم ئه‌و (خوایه‌) ی (ڕێز شکاندنی) ئه‌م شاره‌ی حه‌رام کردووه‌ و هه‌موو شتێك ته‌نها هی ئه‌و (خوایه‌) وه‌ فه‌رمانم پێ دراوه‌ له‌ موسوڵمانان بم.
  وه‌ (فه‌رمانم پێ دراوه‌ که‌) قورئان بخوێنم (به‌سه‌ر خه‌ڵکی دا) جا هه‌ر که‌س هیدایه‌تی وه‌رگرت ئه‌و بێگومان ته‌نها بۆ خۆی هیدایه‌ت وه‌رده‌گرێ (قازانجه‌که‌ی بۆ خۆیه‌تی) هه‌رکه‌سیش گومڕا بێت (زیانی بۆ خۆیه‌تی) وه‌ بڵێ: به‌ڕاستی من ته‌نها یه‌کێکم له‌ ترسێنه‌ران.
  وه‌ بڵێ هه‌موو سوپاس بۆ خوایه‌ ئه‌و (خوایه‌) به‌ زوویی ئایه‌ت و نیشانه‌کانی نیشانی ئێوه‌ ده‌دات ئێوه‌ش ده‌یانناسن (که‌ ئایه‌تی خوان) وه‌ په‌روه‌ردگارت بێ ئاگا نی یه‌ له‌وه‌ی که‌ ئێوه‌ ده‌یکه‌ن.
  به‌ (طا، سین، میم) ده‌خوێنرێته‌وه‌ بۆ ماناکه‌شی سه‌یری سه‌ره‌تای سوره‌تی (البقر‌‌‌ة) بکه‌.
  ئه‌م (ئایه‌تانه‌) ئایه‌ته‌کانی قورئانی ڕوون و ئاشکران.
  ده‌یخوێنینه‌وه‌ به ‌سه‌رتا (ئه‌ی موحه‌ممه‌د(صلی الله‌ علیه‌ وسلم)) هه‌ندێ له‌هه‌واڵی مووسا و فیرعه‌ون به‌ڕاستی و دروستی بۆ ئه‌وانه‌ی بڕوا دێنن.
  به‌ڕاستی فیرعه‌ون به‌رزو زاڵ بوو له‌زه‌وی (میصر) دا وه‌ خه‌ڵکه‌که‌ی (میصری) کرد به‌چه‌ند به‌ش و کۆمه‌ڵێك کۆمه‌ڵێکیانی لاوازو ژێر ده‌سته‌ ده‌کرد کوڕانی ئه‌وانی سه‌ر ده‌بڕی و ئافره‌تانیانی به‌زیندویی ده‌هێشته‌وه‌ (ده‌یکردنه‌ خزمه‌تکارو که‌نیزه‌ك) به‌ڕاستی ئه‌و (فیرعه‌ون) له‌ خراپه‌کاران بوو.
  وه‌ ئێمه‌ ده‌مانه‌وێ (به‌ چاکه‌ی خۆمان) منه‌ت بنێن به‌سه‌ر ئه‌وانه‌ی که ‌لاوازو ژێر ده‌ست کرابوون له ‌ووڵاتی (میصر) دا وه‌ بیان که‌ینه‌ پێشه‌واو بیان که‌ینه‌ میرات به‌رانی که‌له‌پوری فیرعه‌ون و شوێن که‌وتوانی.
  وه‌ ده‌سه‌ڵات داریان بکه‌ین له‌و زه‌ویه‌دا وه‌ نیشانی فیرعه‌ون و هامان و له‌شکری هه‌ردووکیان بده‌ین له‌ (ئیسرائیلی یه‌کانه‌وه‌) ئه‌وه‌ی خۆیان لێ ده‌پارست.
  به‌ دایکی مووسامان ڕاگه‌یاند (خستمانه‌ دڵی) که‌ شیر بده‌ به‌ مووسا ئینجا هه‌رکاتێ ترست لێی هه‌بوو ئه‌و کاته‌ بیخه‌ره‌ ڕووبار (ی نیله) وه‌ مه‌ترسه‌ (لێ ی) و خه‌فه‌تیش مه‌خۆ (بۆی) به‌ڕاستی ئێمه‌ ده‌یگێڕینه‌وه‌ بۆلات وه‌ ده‌یکه‌ین به‌یه‌کێ له‌ پێغه‌مبه‌ران.
  دایکی مووسای خسته‌ ئاوی نیله‌وه‌ ئینجا دارو ده‌سته‌ی فیرعه‌ون (پێیان زانی و) هه‌ڵیان گرته‌وه‌ بۆ ئه‌وه‌ی ببێ به‌ دوژمن و هۆی خه‌فه‌ت بۆیان به‌ڕاستی فیرعه‌ون و هامان و له‌شکرو سه‌ربازه‌کانیان تاوانبارو هه‌ڵه‌ بوون.
  ویستیان مووسا بکوژن ئاسیه‌ی ژنی فیرعه‌ون وتی مایه‌ی چاوو دڵ ڕۆشنی یه‌ بۆ من و بۆ تۆش (فیرعه‌ون) مه‌یکوژن به‌ڵکو سوودو که‌ڵکمان پێ بگه‌یه‌نێ یا بیکه‌ین به‌ کوڕی خۆمان له‌ کاتێکدا ئه‌وان هه‌ستیان نه‌ده‌کرد ئه‌م منداڵه‌ ئه‌بێته‌ هۆی تیاچوونیان.
  جا دڵی دایکی مووسا خاڵی بوو (له‌ هه‌موو شت جگه‌ له‌ منداڵه‌که‌ی) نزیك بوو (نهێنی) ئه‌و منداڵه‌ ئاشکرا بکات ئه‌گه‌ر دڵیمان نه‌به‌ستایه‌ته‌وه‌ (وه‌ به‌هێزمان نه‌کردایه‌) بۆ ئه‌وه‌ی له‌ بڕوادا‌‌ران  بێ.
  دایکی مووسا وتی به‌ خوشکه‌که‌ی (مووسا) به‌شوێنی دا بڕۆ ئینجا له‌دووره‌وه‌ مووسای بینی و پێ ی زانی له‌ کاتێکدا ئه‌وان (فیرعه‌ون و کۆمه‌ڵه‌که‌ی) هه‌ستیان نه‌ده‌کرد.
  وه‌ ئێمه‌ پێشتر (شیری) شیرده‌ره‌کانمان حه‌رام کرد له‌ مووسا (مه‌مکی که‌سیانی نه‌ده‌مژی) ئینجا خوشکه‌که‌ی (مووسا) وتی پێیان ئایا ماڵێکتان نیشان ده‌م که‌ ئه‌و منداڵه‌ بۆ ئێوه‌ به‌خێو بکه‌ن (و شیری بده‌نێ) و دڵسۆز بن بۆی.
  ئینجا مووسامان گێڕایه‌وه‌ بۆ لای دایکی بۆ ئه‌وه‌ی چاوی پێ ڕوون بێته‌وه‌و خه‌فه‌ت نه‌خوات وه‌ بۆ ئه‌وه‌ی بزانێت که‌ به‌ڵێنی خوا ڕاست و هه‌قه‌ به‌ڵام زۆربه‌یان نازانن.
  کاتێ مووسا گه‌شته‌ ئه‌وپه‌ڕی پێگه‌یشتنی له‌ش و ژیری تێرو ته‌واو بوو دانایی و زانستمان پێدا هه‌ر به‌شێوه‌ پاداشتی چاکه‌کاران ده‌ده‌ینه‌وه‌.
  وه‌ (مووسا) ڕۆشته‌ ناو شار بێ ئه‌وه‌ی خه‌ڵکی شار ئاگایان لێ بێ جا له‌و شاره‌دا دوو پیاوی دی له‌گه‌ڵ یه‌کتر شه‌ڕیان ده‌کرد ئه‌مه‌یان له‌ تایفه‌ی خۆی بوو ئه‌وی تریشیان له‌ دوژمنانی بوو ئینجا ئه‌وه‌یان که‌ له‌ تایفه‌ی خۆی بوو داوای یارمه‌تی لێ کرد له‌ دژی ئه‌وه‌ی که‌ له‌ (تاقمی) دوژمنه‌که‌ی بوو ئینجا مووساش بۆکزێکی لێداو ئه‌و (قیبتی یه‌) ی کوشت (مووسا) وتی ئه‌م (کوشتنه‌) له‌ کرده‌وه‌ی شه‌یتانه‌ به‌ڕاستی ئه‌و (شه‌یتان) دوژمنێکی گومڕاکه‌ری ڕوون و ئاشکرایه‌.
  وتی ئه‌ی په‌روه‌ردگارم به‌ڕاستی من سته‌مم له‌ خۆم کرد ده‌ی لێم خۆشبه‌ جا ئه‌ویش (خودا) لێ ی خۆش بوو بێگومان ته‌نها ئه‌و لێبورده‌ی به‌ به‌زه‌یی یه‌.
  مووسا وتی ئه‌ی په‌روه‌ردگارم به‌هۆی ئه‌و هێزو توانای پێت داوم بڕیار بێ هه‌رگیز نه‌بم به‌ پشتیوانی تاوانباران.
  به‌هۆی ئه‌و (کوشتنه‌) وه‌ له‌ شاردا به‌ ترسه‌وه‌ چاوه‌ڕوانی ده‌کر (فیرعه‌ونیه‌کانی چ هه‌ڵوێستێکیان ده‌بێ) له‌ ناکاودا ئه‌و (به‌نی ئیسرائیلی یه‌ی) دوێنێ داوای یارمه‌تی کرد له‌و (مووسا له‌گه‌ڵ یه‌کێکی تردا شه‌ڕیه‌تی) هانای بۆ مووسا هێنا فریای که‌وێت مووسا به‌ ئه‌و (ئیسرائیلی یه‌) ی وت به‌ڕاستی تۆ گومڕایه‌کی ئاشکرای.
  ئینجا کاتێ که‌ (مووسا) ویستی به‌توندی بدات له‌و پیاوه‌ی دوژمنی هه‌ردووکیانه‌ وتی ئه‌ی مووسا ئایا ده‌ته‌وێ بم کوژی هه‌روه‌کو دوێنێ که‌سێکت کوشت تۆ هه‌ر ده‌ته‌وێ زۆردارو ملهوڕ بیت له‌ زه‌وی دا وه‌ ناته‌وێ له‌ پیاو چاکان (ڕێکخه‌ران) بیت.
  ئینجا پیاوێك له‌و په‌ڕی شاره‌وه‌ به‌په‌له‌ هات (بۆ لای مووسا) وتی ئه‌ی مووسا (ئاگاداربه‌) سه‌ر گه‌وره‌کان کۆبوونه‌ته‌وه‌ له‌باره‌ی تۆوه‌ (قسه‌ ده‌که‌ن) بۆ ئه‌وه‌ی بتکوژن که‌واته‌ ده‌رچۆ له‌شار (با نه‌ت گرن) بێگومان من دڵسۆزتم.
  ئه‌ویش له‌شار ده‌رچوو به‌ترسه‌وه‌ چاوه‌ڕوانی ده‌کرد (پێی بزانن و بیگرن) (مووسا) وتی ئه‌ی په‌روه‌ردگارم ڕزگارم بکه‌ له‌م کۆمه‌ڵه‌ سته‌مکاره‌.
  له‌کاتێکدا به‌ره‌و شاری مه‌دیه‌ن ده‌ڕۆشت وتی ئومێد ده‌که‌م په‌روه‌ردگارم ڕێنموونیم بکات بۆ ڕێگای ڕاست و حه‌ق.
  و کاتێ گه‌یشته‌ سه‌ر ئاوه‌که‌ی مه‌دیه‌ن بینی له‌سه‌ر ئه‌و ئاوه‌ کۆمه‌ڵێك له‌ خه‌ڵکی (ئاژه‌ڵ و ماڵات) ئاو ده‌ده‌ن وه‌ له‌ نزیك ئه‌و (خه‌ڵك) انه‌وه‌ دوو ئافره‌تی بینی به‌رگری ده‌که‌ن له‌ ئاژه‌ڵه‌که‌یان (له‌وه‌ی بێته‌ سه‌ر ئاوه‌که‌) (مووسا) وتی ئێوه‌ مه‌به‌ستتان چی یه‌؟ (ناهێڵن ئاژه‌ڵه‌که‌تان ئاو بخوات) وتیان ئێمه‌ (ئاژه‌ڵه‌که‌مان) ئاو ناده‌ین هه‌تا شوانه‌کان(و ئاژه‌ڵه‌کانیان له‌سه‌ر ئاوه‌که‌) نه‌گه‌ڕێنه‌وه‌ وه‌ باوکمان پیرێکی گه‌وره‌و به‌ته‌مه‌نه‌.
  ئینجا (مووسا) مه‌ڕه‌کانی بۆ ئاودان له‌ پاشان (مووسا) چوو بۆ ژێر سێبه‌رێك جا وتی ئه‌ی په‌روه‌ردگارم به‌ڕاستی من هه‌ژارم (پێویستم هه‌یه‌) به‌هه‌ر خێرو ڕۆزییه‌ك بۆم بنێری.
  ئینجا یه‌کێك له‌ دوو کچه‌که‌ هات بۆ لای مووسا به‌شه‌رمه‌وه‌ ده‌ڕۆشت له‌ ڕێگادا وتی به‌ڕاستی باوکم (شوعه‌یب) بانگت ده‌کات بۆ ئه‌وه‌ی پاداشتی ئه‌وه‌ت بداته‌وه‌ که‌ مه‌ڕه‌کانت بۆ ئێمه‌ ئاودا (مووساش له‌گه‌ڵی ڕۆشت) ئینجا کاتێ مووسا هات بۆ لای (باوکی کچه‌که‌) و به‌سه‌رهاته‌که‌ی بۆ گێڕایه‌وه‌ (شوعه‌یب(علیه‌ السلام)) وتی مه‌ترسه‌ ڕزگارت بووه‌ له‌و گه‌له‌ سته‌مکاره‌.
  یه‌کێ له‌و دوو (کچه‌ به‌ باوکی) وت ئه‌ی باوه‌ گیان به‌کرێ ی بگره‌ (بۆ شوانی) چونکه‌ به‌ڕاستی چاکترین که‌سه‌ که‌ به‌کرێی بگری به‌هێزو ئه‌مینه‌ ده‌س و داوێن پاکه‌.
  شوعه‌یب وتی به‌ڕاستی من ده‌مه‌وێ که‌ یه‌کێك له‌م دوو کچه‌م له‌تۆ ماره‌که‌م به‌و مه‌رجه‌ی هه‌شت ساڵ ڕه‌نجبه‌ریم بۆ بکه‌یت ئینجا ئه‌گه‌ر ده‌ ساڵت ته‌واو کرد ئه‌وه‌ له‌ (پیاوه‌تی) خۆته‌وه‌یه‌ و من نا‌مه‌وێ قورسی بکه‌م له‌سه‌رت ئه‌گه‌ر خوا بیه‌وێ بێگومان ده‌مبینی له‌ پیاو چاکان ده‌بم.
  مووسا وتی ئه‌وه‌ی وتت پێم (بڕیار بێت) له‌ نێوان من و تۆدا هه‌رکام له‌و دوو ماوه‌ ( هه‌شت یا ده‌ ساڵ) یه‌م ته‌واو کرد نابێ سته‌مم لێ بکرێ وه‌ خوا له‌سه‌ر ئه‌وه‌ی که‌ ده‌یڵێین شایه‌ت و چاودێره‌.
  ئینجا کاتێ مووسا ماوه‌ی شوانی یه‌که‌ی ته‌واو کرد له‌گه‌ڵ خێزانه‌که‌ی به‌شه‌و ڕۆشتن (له‌ مه‌دیه‌نه‌وه‌ بۆ میصر) له‌ دووره‌وه‌ لای ڕاستی کێوی طور ئاگرو ڕووناکی یه‌کی بینی (مووسا) وتی به‌ خێزانه‌که‌ی ئێوه‌ (لێره‌دا) بمێننه‌وه‌ به‌ڕاستی من ئاگرێکم به‌دی کرد (بینی) به‌ڵکو هه‌واڵێکی (ڕێگاتان) بۆ بێنم لای ئه‌و (ئاگره‌) یا جڵوسکێکی ئاگرتان بۆ بینم به‌ڵکو خۆتانی پێ گه‌رم که‌نه‌وه‌.
  ئینجا کاتێ هاته‌ نزیکی ئه‌و (ئاگره‌) بانگی لێ کرا له‌ که‌ناری لای ڕاستی شیوه‌که‌وه‌ له‌و پارچه‌ زه‌وی یه‌ به‌ فه‌ڕو پیرۆزه‌ی نزیك دره‌خته‌که‌وه‌ (بانگی لێ کرا) که‌ ئه‌ی مووسا به‌ڕاستی من خوایه‌کم په‌روه‌ردگاری جیهانیانم.
  وه‌ بانگی کرا که‌ گۆچانه‌که‌ت فڕێده‌ ئینجا کاتێ مووسا ئه‌و (گۆچانه‌) ی بینی وه‌ك تیره‌مار ده‌جووڵێ به‌په‌له‌ پشتی تێ کرد و ڕایکرد و نه‌گه‌ڕایه‌وه‌ سه‌ری (خوا فه‌رمووی) ئه‌ی مووسا وه‌ره‌ پێش و مه‌ترسه‌ به‌ڕاستی تۆ له‌و که‌سانه‌ی بێ باك و بێ ترسن.
  ده‌ستت بخه‌ره‌ ناو باخه‌ڵ (و ژێر باڵت) (کاتێ ده‌ری دێنی) دێته‌ ده‌ره‌وه‌ به‌سپێتی و تیشك ده‌داته‌وه‌ بێ ئه‌وه‌ی به‌ڵه‌کی و نه‌خۆشی بێت ده‌ستت بلکێنه‌ به‌خۆته‌وه‌ (و بیخه‌ره‌ سه‌ر دڵت) بۆ (نه‌هێشتنی) ترس و بیم  ئا ئه‌م دووانه‌ (گۆچانه‌که‌ت و ده‌ستت) دوو موعجیزه‌ن له‌لایه‌ن په‌روه‌ردگارته‌وه‌ (نێرراوه‌) بۆ فیرعه‌ون و دارو ده‌سته‌که‌ی به‌ڕاستی ئه‌وانه‌ کۆمه‌ڵێکی له‌ سنوور ده‌رچوون.
  مووسا وتی ئه‌ی په‌روه‌ردگارم بێگومان من یه‌کێکم له‌وان کوشتووه‌ له‌به‌رئه‌وه‌ ده‌ترسم که‌ بم کوژن (له‌ جیاتی ئه‌و) کوژراوه‌.
  وه‌ هاروونی برام له‌ من زمانی پاراوتره‌ جا ئه‌وم له‌گه‌ڵدا بنێره‌ پشتیوانم بێت وته‌کانم بسه‌لمێنێ به‌ڕاستی من ده‌ترسم که‌ به‌ درۆزنم دابنێن (باوه‌ڕم پێ) نه‌هێنن.
  خوا فه‌رمووی بێگومان ئێمه‌ به‌ براکه‌ت به‌هێزت ده‌که‌ین وه‌ ده‌سه‌ڵاتێك به‌ هه‌ردووکتان ده‌ده‌ین ئه‌وسا به‌هۆی ئایه‌ته‌کانی ئێمه‌وه‌ ده‌ستیان به‌ ئێوه‌ ناگات ته‌نها ئێوه‌ (مووسا و هاروون) و ئه‌وه‌ی شوێنتان ده‌که‌وێ سه‌رده‌که‌ون.
  ئینجا کاتێ که‌ مووسا موعجیزه‌ ڕوونه‌کانی ئێمه‌ی بۆ هێنان ئه‌وان وتیان ئه‌مه‌ (تۆ هێناوته‌ مووسا) ته‌نها جادوویه‌کی ده‌ست هه‌ڵبه‌سته‌ ئێمه‌ ئه‌مه‌مان نه‌بیستووه‌ له‌ باوو باپیره‌ پێشوه‌کانمان.
  مووسا وتی په‌روه‌ردگارم زاناتره‌ به‌و که‌سه‌ی که‌ ڕێنموونیی لای ئه‌وه‌ هێناوه‌ وه‌ (زاناتره‌) به‌و که‌سه‌ی سه‌ره‌نجام و دوا ڕۆژی چاکی ده‌بێت به‌ڕاستی ئه‌و (خوا) سته‌مکاران ڕزگار ناکات.
  فیرعه‌ون وتی ئه‌ی گه‌وره‌و ئه‌شرافه‌کان وانازانم جگه‌ له‌خۆم هیچ په‌رستراوێکی ترتان هه‌بێ جا (بۆ زیاتر دڵنیابوون) ئه‌ی هامان کوره‌ی ئاگر تاوده‌و خشتی سوره‌وه‌ کراوی لێ دروست بکه‌ بۆم ئینجا (له‌و خشته‌) کۆشکێکی به‌رزم بۆ دروست بکه‌ (به‌ گاڵته‌وه‌ وتی) به‌ڵکو سه‌یری خواکه‌ی مووسا بکه‌م و بیبینم و به‌ڕاستی وا ده‌زانم ئه‌و (مووسا) له‌درۆزنانه‌.
  ئه‌و (فیرعه‌ون) و له‌شکرو سه‌ربازه‌کانی خۆیان به‌زل زانی له‌ووڵات و زه‌وی (میصر) دا به‌ناڕه‌وا وه‌ گومانیان  وابوو که‌زیندوو ناکرێنه‌وه‌و ناگه‌ڕێنرێنه‌وه‌ بۆ لای ئێمه‌.
  جا تۆڵه‌مان له‌ئه‌و (فیرعه‌ون) و له‌شکرو سه‌ربازه‌کانی سه‌ندو توڕمان دانه‌ ناو ئاوی نیله‌وه‌ ئینجا سه‌رنج بده‌ (ئه‌ی موحه‌ممه‌د(صلی الله‌ علیه‌ وسلم)) سه‌رئه‌نجامی سته‌مکاران چۆن بوو.
  ئه‌وانمان کرده‌ پێشه‌وایانێك که‌ (خه‌ڵك) بانگ ده‌که‌ن بۆ ئاگری دۆزه‌خ وه ‌له‌ڕۆژی دوایشدا یارمه‌تی نادرێن. 
  له‌م دنیایه‌دا نه‌فرینمان نارد به‌دوایان دا وه‌ له‌ڕۆژی قیامه‌تیشدا ئه‌وانه‌ له‌بێزراو و دورخراوه‌کانن.
  سوێند به‌خوا بێگومان ته‌وراتمان به‌خشی به‌مووسا له‌پاش ئه‌وه‌ی خه‌ڵکی چه‌رخه‌ پێشوه‌کانمان له‌ناو برد تا به‌رچاو ڕوونی و ڕێنموونیی و ڕه‌حمه‌ت بێ بۆ خه‌ڵکی بۆ ئه‌وه‌ی ئه‌و خه‌ڵکه‌ بیر بکه‌نه‌وه‌و ئامۆژگاری وه‌رگرن.
  تۆ (ئه‌ی موحه‌ممه‌د(صلی الله‌ علیه‌ وسلم)) له‌لای خۆر ئاوای (شاخی طور) نه‌بوویت کاتێ که ‌فه‌رمانی پێغه‌مبه‌رایه‌تیمان دا به‌ مووسا وه‌ تۆ له‌ ئاماده‌ بووانی (ئه‌و ڕووداوه‌) نه‌بوویت.
  به‌ڵام ئێمه‌ چه‌ند چین و چه‌رخێکمان دروست کرد (له‌پاش مووسا) ئینجا ماوه‌یه‌کی دوورو درێژیان به‌سه‌ردا تێپه‌ڕی وه‌ تۆ له‌ناو خه‌ڵکی مه‌دیه‌ندا نیشته‌جێ نه‌بوویت که‌ ئایه‌ته‌کانی ئێمه‌یان به‌سه‌ردا بخوێنیته‌وه به‌ڵام هه‌ر ئێمه‌ بووین پێغه‌مبه‌رمان نارد.‌
  وه‌ تۆ لای کێوی طور نه‌بوویت کاتی بانگ (ی مووسا) مان کرد به‌ڵام ئه‌وه‌ به‌زه‌ییه‌ که‌ له‌ په‌روه‌ردگارته‌وه‌ (به‌تۆی داوه‌) بۆ ئه‌وه‌ی گه‌لێك بترسێنی که‌ پێش تۆ هیچ ترسێنه‌رێکیان بۆ نه‌هاتووه‌ به‌ڵکو بیر بکه‌نه‌وه‌و په‌ند وه‌رگرن.
  وه‌ ئه‌گه‌ر (پێش ناردنی پێغه‌مبه‌ر) تووشیان ببوایه‌ به‌ڵایه‌ك به‌هۆی ئه‌و (خراپانه‌وه‌ی) که‌ کردوویانه‌ جا ده‌یان وت ئه‌ی په‌روه‌ردگای ئێمه‌ بۆچی پێغه‌مبه‌رێکت بۆ نه‌ناردین بۆ ئه‌وه‌ی شوێن ئایه‌ته‌کانت بکه‌وتینایه‌ وه‌ له‌ بڕواداران بووینایه‌.
  ئینجا کاتێ ڕاستیان بۆ هات له‌لایه‌ن ئێمه‌وه‌ و‌تیان بۆچی به‌و (موحه‌ممه‌د(صلی الله‌ علیه‌ وسلم)) نه‌دراوه‌ وێنه‌ی ئه‌وه‌ی به‌ مووسا دراوه‌ ئایا ئه‌وان پێشتر بێ بڕوا نه‌بوون به‌وه‌ی درابوو به‌ مووسا ده‌یان وت (قورئان و ته‌ورات) دوو سیحرو جادوون پشتگیری یه‌کتر ده‌که‌ن وه‌ ده‌یان وت بێگومان ئێمه‌ بێ بڕواین به‌ هه‌موویان واته‌ قورئان و ته‌ورات.
  ئه‌ی ( موحه‌ممه‌د(صلی الله‌ علیه‌ وسلم)) بڵێ ده‌ی ئێوه‌ کتێبێك له‌ لایه‌ن خواوه‌ بێنن که‌ ئه‌و کتێبه‌ ڕاست تر بێت له‌و دووانه‌ (قورئان و ته‌ورات) من شوێنی ده‌که‌وم ئه‌گه‌ر ئێوه‌ ڕاستگۆن.
  ئینجا ئه‌گه‌ر به‌ گوێیان نه‌کردی (و وه‌ڵامیان نه‌دایته‌وه‌) ئه‌وه‌ بزانه‌ که‌ ته‌نها شوێن هه‌واو ئاره‌زوی خۆیان ده‌که‌ون وه‌ کێ له‌و که‌سه‌ گومڕاتره‌ که‌شوێن ئاره‌زووی خۆی بکه‌وێت بێ ڕێنموونیی له‌لایه‌ن خواوه‌ بێگومان خوا ڕێنموونیی  گه‌لی سته‌مکار ناکات.
  سوێند به‌خوا (ئایه‌ته‌کانی) قورئانمان به‌شوێن یه‌کدا بۆ ناردن تا په‌ند وه‌رگرن و بیر بکه‌نه‌وه‌.
  ئه‌و که‌سانه‌ی له‌ پێشدا کتێبی ئاسمانیمان پێ دابوون ئه‌وانه‌ بڕوا دێنن به‌ قورئان.
  وه‌ کاتێ (قورئان) بخوێنرێته‌وه‌ به‌سه‌ریاندا ده‌ڵێن باوه‌ڕمان پێ هێناوه‌ بێگومان ئه‌م (قورئانه‌)  ڕاسته‌و له‌لایه‌ن په‌روه‌ردگارمانه‌وه‌ هاتووه‌ به‌ڕاستی ئێمه‌ له‌ پێش (هاتنی) قورئان دا موسوڵمان بووین.
  ئه‌وانه‌ دووجار پاداشتیان پێ ده‌درێ له‌به‌ر ئه‌وه‌ی خۆیان گرت و به‌ئارام بوون به‌چاکه‌ به‌رگری خراپه‌ ده‌که‌ن وه‌ له‌و ڕزق و ڕۆزی یه‌ی پێمان داون ده‌به‌خشن.
  وه‌ کاتێ قسه‌ی ناپه‌سه‌ند و هیچ و پوچ ببیستن پشتی تێ ده‌که‌ن وه‌ ده‌ڵێن (به‌ نه‌فامان ئه‌نجامی)کرده‌وه‌کانمان بۆ خۆمانه‌و (ئه‌نجامی) کرده‌وه‌کانی ئێوه‌ش بۆ خۆتانه‌ سه‌لامتان لێ بێ ئێمه‌ هاوڕێ یه‌تی نه‌فانمان ناوێ.
  به‌ڕاستی (ئه‌ی موحه‌ممه‌د(صلی الله‌ علیه‌ وسلم)) تۆ ناتوانی ئه‌و که‌سه‌ی خۆشت بوێ ڕێنموونی بکه‌یت به‌ڵام خوا هه‌رکه‌سی بوێ هیدایه‌تی ده‌دات و ئه‌و (خوایه‌) زاناتره‌ به‌وانه‌ی ڕێنموونی وه‌رگرن.
  وه‌ (بێ باوه‌ڕان) ده‌ڵێن ئه‌گه‌ر ئێمه‌ شوێنی ڕێنموونی (ئه‌و ئایینه‌) بکه‌وین که‌ به‌ تۆیه‌ ده‌فڕێندرێین له‌ خاك و وڵاته‌که‌ماندا ئایا ئێمه‌ ئه‌وانمان له‌شوێنێکی ڕێزگیراوی (قه‌ده‌غه‌ کراوی) بێ ترس و بیم دا جێگیر نه‌کردووه‌ کۆده‌کرێته‌وه‌و ده‌برێ بۆ ئه‌وێ (مه‌ککه‌) هه‌موو جۆره‌ به‌روبوومێك به‌ڕۆزی دان له‌لایه‌ن ئێمه‌وه‌ به‌ڵام زۆربه‌یان نازانن و تێ ناگه‌ن.
  وه‌ (خه‌ڵکی) زۆر شارو دێهاتمان له‌ناو برد له‌به‌ر خۆشگوزانیان یاخی بوون (و سوپاسی چاکه‌کانی خوایان نه‌کرد) جا ئه‌وه‌ جێ و شوێنه‌کانیانه‌ (وێران کراوه‌) له‌پاش(تیا چوونی) ئه‌وان بۆ ماوه‌یه‌کی که‌م نه‌بێ (له‌لایه‌ن ڕێبوارانه‌وه‌) که‌سی تیا نیشته‌جێ نه‌بووه‌، وه‌ ئێمه‌ بووینه‌ میراتگریان.
  وه‌ په‌روه‌ردگارت وێران که‌ری هیچ شارێك نه‌بووه‌ هه‌تا له‌ شاره‌ گه‌وره‌ (پایته‌خته‌) که‌یاندا پێغه‌مبه‌رێکی نه‌ناردبێت که‌ ئایه‌ته‌کانی ئێمه‌یان به‌سه‌ردا بخوێنێته‌وه‌ وه‌ ئێمه‌ وێران که‌ری هیچ شارێك نه‌بووین مه‌گه‌ر کاتێ خه‌ڵکه‌که‌ی سته‌مکار بووبن.
  وه‌ هه‌رچی به‌ئێوه‌ دراوه‌ ئه‌وه‌ هۆی خۆشی و ڕابواردنی ژیانی ئه‌م دنیا و جوانییه‌تی وه‌ ئه‌و (پاداشته‌) ی لای خوایه‌ باشتر و نه‌بڕاوه‌یه‌ ده‌ی ئایا ژیر نابن.
  ئایا که‌سێ که‌ به‌ڵێنمان پێ داوه‌ به‌ به‌ڵێنی چاك ئه‌و که‌سه‌ ده‌گات به‌و (به‌ڵێنه‌ که‌ به‌هه‌شته‌) وه‌کو که‌سێك وایه‌ خۆشی و ڕابواردنمان پێ داوه ‌به‌خۆشی و له‌زه‌تی  ژیانی دنیا له‌پاشان له‌ ڕۆژی دوایی دا له‌ ئاماده‌ کراوان ده‌بێ (بۆ سزا) دان.
  ئه‌ی (موحه‌ممه‌د(صلی الله‌ علیه‌ وسلم)) باسی ئه‌و ڕۆژه‌ بکه‌ که (خوا) بانگی ئه‌و (بت په‌رست)انه‌ ده‌کات و (پێیان) ده‌فه‌رموێ له‌ کوێن ئه‌و هاوبه‌شانه‌ی که‌ ئێوه‌ به‌خه‌یاڵی خۆتان به‌ هاوبه‌شی منتان ده‌زانین.
  ئه‌وانه‌ی (سه‌رۆکانی گومڕایی) که‌ بڕیاری سزادان به‌سه‌ریان دا چه‌سپا ده‌ڵێن ئه‌ی په‌روه‌ردگارمان ئا ئه‌وانه‌ن که‌ ئێمه‌ گومڕامان کردن، گومڕامان کردن هه‌روه‌کو خۆمان گومڕا بووین ئێمه‌ به‌ری بووین(له‌وانه‌ به‌ری بوونه‌که‌مان) لای تۆ ده‌که‌ین ئه‌وانه‌ ئێمه‌یان نه‌ده‌په‌رست.
  وه‌ (پێیان) ده‌وترێ هاوار بکه‌ن له‌و بتانه‌ی که‌داتان نابوو به‌ هاوبه‌شی خوا ئه‌وانیش هاواریان لێ ده‌که‌ن به‌ڵام وه‌ڵامیان ناده‌نه‌وه‌ له‌وکاته‌دا سزا(ی دۆزه‌خ) ده‌بینن (ئاوات ده‌خوازن که‌) خۆزگه‌ ته‌نها ڕێگای ڕاستیان بدایه‌ته‌ به‌ر.
  وه‌ ڕۆژێ که‌ (خوا) بانگیان ده‌کات و (پێیان) ده‌فه‌رموێ چیتان وه‌ڵامی پێغه‌مبه‌ران دایه‌وه‌.
  ئینجا له‌و ڕۆژه‌دا هه‌واڵه‌کانیان (به‌ڵگه‌کانیان) له‌بیر ده‌چێته‌وه‌ ئه‌وسا پرسیاریش له‌ یه‌کتری ناکه‌ن.
  به‌ڵام ئه‌و که‌سه‌ی گه‌ڕاوه‌ته‌وه‌ (له‌ بێ باوه‌ڕی) و باوه‌ڕی هێناوه‌و کرده‌وه‌ی چاکی کردووه‌ ئه‌وه‌ بێگومان له‌ ڕزگار بووان ده‌بێ.
  وه‌ په‌روه‌ردگارت (ئه‌ی موحه‌ممه‌د (صلی الله‌ علیه‌ وسلم)) ئه‌وه‌ بیه‌وێ دروستی ده‌کات و هه‌ڵی ده‌بژێرێ (خه‌ڵکی) هه‌ڵبژاردنیان بۆ نیه‌ (له‌کاری خوادا) خوا پاك و بێگه‌رد و به‌رزو بڵنده‌ له‌وه‌ی ده‌یکه‌نه‌ هاوبه‌شی.
  وه‌ په‌روه‌ردگارت ده‌زانێ به‌ ئه‌وه‌ی له‌ سینگیان (دڵیان) دا ده‌یشارنه‌وه‌ و به‌ ئه‌وه‌ی ئاشکرای ده‌که‌ن.
  وه‌ ئه‌و خوایه‌ که‌ هیچ په‌رستراوی تر نیه‌ جگه‌ له‌و هه‌موو سوپاس ته‌نها بۆ خوا له‌ دنیاو له‌ ڕۆژی دواییشدا وه‌ بڕیارو حوکم هه‌ر بۆ ئه‌وه‌ و هه‌مووتان ته‌نها بۆ لای ئه‌و ده‌گه‌ڕێنرێنه‌وه‌ له‌ ڕۆژی دواییدا.
  ئه‌ی (موحه‌ممه‌د(صلی الله‌ علیه‌ وسلم) پێیان) بڵێ هه‌واڵم بده‌نێ ئه‌گه‌ر خوا شه‌وتان بۆ درێژ بکاته‌وه‌(هه‌رشه‌و بێت) تا ڕۆژی قیامه‌ت چ په‌رستراوێکی تر جگه‌ له‌ خوا ڕووناکی (ڕۆژ) تان بۆ دێنێ ده‌ی ئایا ئێوه‌ نابیستن.
  پێیان بڵێ پێم بڵێن ئه‌گه‌ر خوا ڕۆژ بکاته‌ هه‌میشه‌یی بۆتان تا ڕۆژی قیامه‌ت کێ یه‌ په‌رستراوی تر بێجگه‌ له‌ خوا که‌ شه‌وتان بۆ دێنێ ئارامی تیا بگرن ده‌ی ئایا ئێوه‌ نابینن.
  له‌ به‌زه‌یی ئه‌و(خوایه‌) که‌ شه‌و و ڕۆژی بۆ دروست کردون بۆ ئه‌وه‌ ئارام بگرن له‌ (شه‌و) داو بۆ ئه‌وه‌ بگه‌ڕێن به‌دوای ڕۆزی و به‌هره‌ی خوادا (له‌ ڕۆژدا) وه‌ بۆ ئه‌وه‌ی سوپاسی خوا بکه‌ن له‌سه‌ر ئه‌و نیعمه‌تانه‌ی.
  وه‌ ڕۆژێ که‌ (خوا) بانگیان ده‌کات ئینجا (پێیان) ده‌فه‌رموێ له‌ کوێن هاوبه‌شه‌کانی من ئه‌وانه‌ی که‌ ئێوه‌ به‌ هاوبه‌شی منتان داده‌نان.
  وه‌ له‌ ناو هه‌موو ئوممه‌تێکدا شایه‌تێك ده‌هێنین ئینجا (به‌ بت په‌رستان) ده‌ڵێن به‌ڵگه‌تان بێنن ئه‌وسا ده‌زانن بێگومان هه‌ق و ڕاستی تایبه‌تی خوایه‌ ئه‌وه‌ی به‌درۆ هه‌ڵیان به‌ستبوو (کردبوویان به‌ په‌رستراو جگه‌ له‌ خوا) لێیان گوم ده‌بێ.
  بێگومان قاروون له‌گه‌له‌که‌ی مووسا بوو (جووله‌که‌ بوو) به‌ڵام ده‌ست درێژی و سته‌می لێ ده‌کردن ئه‌وه‌نده‌مان گه‌نج (ئاڵتون و زیوو) پێدا بوو که‌ بێگومان (هه‌ڵگرتنی) کلیله‌کانی (ئه‌و گه‌نج و قاسانه‌) به‌زه‌حمه‌ت هه‌ڵده‌گیرا بۆ کۆمه‌ڵێکی به‌هێز کاتێ (ئیماندارانی) گه‌له‌که‌ی پێیان وت دڵخۆش مه‌به‌ (به‌و سامانه‌) بێگومان خوا ئه‌و که‌سانه‌ی خۆش ناوێ دڵخۆشن و له‌ خۆبایی بوون به‌سه‌روه‌ت و سامانه‌وه‌.
  وه‌ له‌و (گه‌نج و سامان) ه‌ی خوا پێی داوی ئه‌و دنیا پێ به‌ده‌س بێنه‌ وه‌ به‌شی خۆیشت له‌م دنیایه‌ له‌ بیر نه‌چێ وه‌ چاکه‌ بکه‌ (له‌گه‌ڵ خه‌ڵکدا) هه‌رچۆنێ خوا چاکه‌ی له‌گه‌ڵ تۆدا کردووه‌، وه‌ له‌سه‌ر زه‌وی دا به‌شوێن خراپه‌دا مه‌گه‌ڕێ به‌ڕاستی خوا خراپه‌کانی خۆش ناوێت.
  قاروون وتی بێگومان ئه‌م سامانه‌م پێ دراوه‌ به‌هۆی زانیاری یه‌که‌وه‌ که‌ هه‌مه‌ ئایا (قاروون) نه‌یزانیوه‌ که‌به‌ڕاستی خوا له‌چه‌رخه‌کانی پێش ئه‌م دا له‌ ناوی بردووه‌ که‌سانی وا که‌ له‌و (قاروون) به‌هێزتر بوون کۆڕ و کۆمه‌ڵیشیان له‌و زۆرتر بووه (‌کاتێ سزای خوا هات) پرسیار ناکرێ له‌ تاوانه‌کانی ئه‌م تاوانبارانه‌.
  ئینجا (قاروون) به‌خۆ ڕازاندنه‌وه‌ هاته‌ده‌ر بۆ ناو گه‌له‌که‌ی ئه‌وانه‌ی ژیانی دنیایان ده‌ویست وتیان ئای خۆزگه‌ ئه‌وه‌نده‌ی به‌ قاروون دراوه‌ ئێمه‌ش بمان بوایه‌ به‌ڕاستی ئه‌و (قاروون) خاوه‌نی به‌ش و به‌ختێکی گه‌وره‌یه‌.
  به‌ڵام ئه‌ که‌سانه‌ی  که‌ زانستیان پێ درابوو وتیان هاوار بۆ ئێوه‌ پاداشتی خوا (له‌ ڕۆژی دواییدا) له‌وه‌ چاکتره‌  بۆ ئه‌و که‌سانه‌ی بڕوایان هێناوه و کرده‌وه‌ی چاکیان کردووه‌ وه‌ که‌س ئه‌و (ووته‌ی زانایانه‌) وه‌رناگرێ جگه‌ له‌ خۆڕاگران.
  ئینجا ئه‌و (قاروون) و کۆشکه‌که‌یمان برد به‌ ناخی زه‌وی دا هیچ ده‌سته‌یه‌کیشی نه‌بوو له‌ به‌رانبه‌ری ( سزای) خوادا یارمه‌تی بدات وه‌ له‌و که‌سانه‌ش نه‌بوو بتوانێ خۆی ڕزگار بکات.
  وه‌ ئه‌وانه‌ی دوێنێ ئاواتیان ده‌خواست له‌ شوێن و پله‌ی ئه‌و (قاروون) دابن وایان لێ هات ده‌یان وت وای وا دیاره‌ خوا ڕۆزی زۆر ده‌کات بۆ هه‌رکه‌س خۆی بیه‌وێ له‌ به‌نده‌کانی که‌میش ده‌کاته‌وه‌ (بۆ هه‌ر که‌س خۆی بیه‌وێ) ئه‌گه‌ر خوا منه‌تی نه‌کردایه‌ به‌سه‌رمان دا ئێمه‌شی ده‌برد به‌ناخی زه‌وی دا ئای له‌م به‌سه‌رهاته‌ سه‌ رسوڕ هێنه‌ره‌، بێگومان ڕزگار نابن ئه‌وانه‌ی شوکرانه‌ بژێری چاکه‌ی خوا نین واته‌ کافرن.
  ئه‌و ماڵی دوا ڕۆژه‌ (به‌هه‌شت) ده‌یده‌ین به‌و که‌سانه‌ی نه ‌به‌رزی و خۆ به‌زل زانی یان ده‌وێت له‌زه‌وی دا نه ‌ده‌ست درێژی و خراپه‌کاری وه‌ سه‌رئه‌نجامی چاك بۆ خۆ پارێزانه‌.
  هه‌ر که‌س کارێکی چاك بکات ئه‌وه‌ (پاداشتی) چاکتر له‌وه‌ی بۆ هه‌یه‌ هه‌رکه‌سیش خراپه‌ بکات ئه‌وه‌ تۆڵه‌ ناسه‌نرێ له‌وانه‌ی خراپه‌کانیان کردووه‌ ته‌نها به‌ ئه‌ندازه‌ی ئه‌و کرده‌وانه‌ نه‌بێت که‌ کردوویانه‌.
  بێگومان ئه‌و (خوایه‌ی) که‌ قورئانی بۆ تۆ ناردووه‌ (پێویست کردووه‌) ده‌تگێڕێته‌وه‌ بۆ مه‌ککه‌ (ئه‌ی موحه‌ممه‌د(صلی الله‌ علیه‌ وسلم)) بڵێ په‌روه‌ردگارم زاناتره‌ به‌و که‌سه‌ی ڕێنموونیی (ئایینی ڕاستی) هێناوه‌ وه‌ به‌و که‌سه‌ی له‌ گومڕایی یه‌کی ڕوون و ئاشکرا دایه‌.
  وه‌ تۆ (ئه‌ی موحه‌ممه‌د(صلی الله‌ علیه‌ وسلم)) به‌ هیوا نه‌بوویت که‌ ئه‌م (قورئانه‌) ت بۆ بنێردرێ به‌ڵام ڕه‌حمه‌تێك بوو له‌ لایه‌ن په‌وه‌ردگارته‌وه‌ (بۆت نێردرا) که‌واته‌ هه‌رگیز مه‌به‌ به‌ پشتیوان بۆ بێ بڕوایان.
  وه‌ با (بێ بڕوایان) به‌رگریت نه‌که‌ن له‌ (گه‌یاندنی ) ئایه‌ته‌کانی خوا دوا ئه‌وه‌ی دابه‌زێنراوه‌ بۆت بانگی (خه‌ڵك) بکه‌ بۆ لای په‌روه‌ردگارت وه‌ له‌ هاوبه‌ش ڕه‌وا ده‌ران مه‌به‌.
  وه‌ له‌گه‌ڵ خوادا هیچ په‌رستراوێکی تر مه‌په‌رسته‌ هیچ په‌رستراوێکی (ڕاست) نی یه‌ جگه‌ له‌ خوا هه‌موو شتێك له‌ناو ده‌چێ جگه‌ له‌زاتی خوا بڕیارو حوکم تایبه‌تی خوایه‌و ته‌نها بۆ لای ئه‌ویش ده‌گه‌ڕێنرێنه‌وه‌.
  به‌ (ئه‌لیف، لام، میم) ده‌خوێنرێته‌وه‌ بۆ ماناکه‌شی سه‌یری سه‌ره‌تای سوره‌تی (البقرة) بکه‌.
  ئایا خه‌ڵك وا ده‌زانن که‌ وازیان لێ ده‌هێنرێ ئه‌گه‌ر بڵێن بڕوامان هێناوه‌ ئیتر ئه‌وان تاقی ناکرێنه‌وه‌.
  سوێند به‌خوا بێگومان که‌سانی پێش ئه‌وانمان تاقی کرده‌وه‌ (ئه‌مانیش تاقی ده‌که‌ینه‌وه‌) ئینجا بێگومان خوا ئه‌و که‌سانه‌ی ڕاستیان کرد دیاری ده‌کات درۆزنه‌کانیش دیاری ده‌کات واته‌ ده‌ناسرێن.
  یا ئه‌وانه‌ی خراپه‌کان ده‌که‌ن وایان زانیووه‌ که‌ له‌ ده‌ستمان ده‌رده‌چن زۆر خراپه‌ ئه‌و بڕیاره‌ی ده‌یده‌ن.
  هه‌ر که‌س ئومێدی وایه‌ بگات به‌ دیداری خوا (با به‌ندایه‌تی خوا بکات) چونکه‌ به‌ڕاستی کاتی دیاری کراوی خوا هه‌ردێت وه‌ ته‌نها خوایه‌ بیسه‌ری زاناو ئاگادار.
  وه‌ هه‌رکه‌س جیهاد بکاو تێ بکۆشێ ئه‌وه‌ ته‌نها بۆ خۆی تێ ده‌کۆشێ به‌ڕاستی خوا له‌ هه‌موو جیهانیان بێ نیازه‌.
  وه‌ ئه‌وانه‌ی باوه‌ڕیان هێناوه‌ و کرده‌وه‌ چاکه‌کانیان کردووه‌ بێگومان خراپه‌کانیان ده‌سڕینه‌وه‌ لێیان به‌باشتر له‌وه‌ی که‌ کردوویانه‌ پاداشتیان ده‌ده‌ینه‌وه‌.
  وه‌ فه‌رمانمان داوه‌ به‌ ئاده‌می که‌ چاکه‌ له‌گه‌ڵ دایك و باوکی دا بکات وه‌ ئه‌گه‌ر (دایك و باوکت) هه‌وڵیان له‌گه‌ڵ دای بۆ ئه‌وه‌ی که‌ هاوبه‌شم بۆ بڕیار بده‌ی که‌ هیچ زانیارییه‌کت نی یه‌ ده‌رباره‌ی ئه‌وه‌ به‌ گوێیان مه‌که‌ ته‌نها بۆ لای منه‌ گه‌ڕانه‌وه‌تان (له‌ دوا ڕۆژدا) ئه‌وسا هه‌واڵتان ده‌ده‌مێ به‌و کرده‌وانه‌ی ده‌تانکرد.‌
  وه‌ ئه‌و که‌سانه‌ی باوه‌ڕیان هێناوه‌و کرده‌وه‌ی چاکه‌یان کردووه ‌بێگومان ده‌یان خه‌ینه‌ ڕیزی پیاو چاکانه‌وه‌.
  هه‌ندێ له‌خه‌ڵکی ده‌ڵێن باوه‌ڕمان به‌خوا هێناوه‌ ئینجا کاتێ سزا بدرێ له‌پێناوی خوادا (له‌لایه‌ن کافرانه‌وه‌) ئازار و سزای خه‌ڵکی وه‌کو ئازارو سزای خوا داده‌نێ وه‌ ئه‌گه‌ر له‌لایه‌ن په‌روه‌ردگارته‌وه‌ سه‌رکه‌وتنێك بێت دڵنیابه‌ ئه‌وانه‌ ده‌ڵێن بێگومان ئێمه‌ له‌گه‌ڵ ئێوه‌دا بووین ئایا خوا زاناو ئاگادارتر نیه‌ به‌وه‌ی له‌دڵ و ده‌رونی هه‌موو که‌س دایه‌.
  سوێند بێ خوا چاك ده‌زانێ ئه‌وانه‌ی باوه‌ڕیان هێناوه‌ کێن وه‌ چاك ده‌زانێ دووڕوانیش کێن.
  ئه‌وانه‌ی بێ بڕوابوون وتیان به‌وانه‌ی ئیمان دار بوون شوێن ڕێگا و ڕێبازی ئێمه‌ بکه‌ون و تاوانه‌کانتان به‌ ئه‌ستۆی ئێمه‌ ئه‌وانه‌ (بێ بڕوایان) هیچێك له‌تاوان و گوناهی ئه‌وان (باوه‌ڕداران) هه‌ڵناگرن به‌ڕاستی ئه‌وانه‌ درۆزنن.
  سوێند به‌خوا (بێ باوه‌ڕان) باری گرانی (کوفرو تاوانی) خۆیان هه‌ڵده‌گرن وه‌ باری گرانی (خه‌ڵکانی) تریش له‌گه‌ڵ باری گرانی خۆیان دا (هه‌ڵده‌گرن) وه‌ به‌ڕاستی له‌ ڕۆژی قیامه‌تدا پرسیاریان لێ ده‌کرێ له‌و درۆو ده‌له‌سانه‌ی له‌ دنیادا هه‌ڵیان ده‌به‌ست.
  سوێند به‌خوا نووحمان نارد بۆ لای گه‌له‌که‌ی (به‌ پێغه‌مبه‌ری) ئینجا ئه‌ویش مایه‌وه‌ له‌ناویان دا نۆسه‌دو په‌نجا ساڵ (هه‌زار ساڵ په‌نجا که‌م) له‌ ئاکامدا لافاوو زریان له‌ناوی بردن له‌ کاتێکدا ئه‌وان سته‌مکار بوون.
  ئینجا ئه‌و (نووح) و که‌سانێ له‌که‌شتی یه‌که‌دا بوون ڕزگارمان کردن وه‌ ئه‌و (که‌شتی یه‌) مان کرد به‌ نیشانه‌یه‌ك بۆ جیهانیان.
  وه‌(ئه‌ی موحه‌ممه‌د(صلی الله‌ علیه‌ وسلم) باسی) ئیبراهیم بکه‌ کاتێ به‌گه‌له‌که‌ی وت خوا بپه‌رستن و لێ ی بترسن و خۆتانی لێ بپارێزن ئه‌وه‌ چاکتره‌ بۆ ئێوه‌ ئه‌گه‌ر ئێوه‌ بزانن.
  به‌ڕاستی ئێوه‌ له‌جیاتی خوا بتانێك ده‌په‌رستن وه‌ ئێوه‌ درۆیه‌کی گه‌وره‌ هه‌ڵده‌به‌ستن به‌ڕاستی ئه‌وانه‌ی که‌ ئێوه‌ ده‌یان په‌رستن بێجگه‌ له‌ خوا ناتوانن ڕزق و ڕۆزی ئێوه‌ بده‌ن که‌واته‌ داوای ڕۆزی له‌ خوا بکه‌ن وه‌ ئه‌وه‌ بپه‌رستن و هه‌ر سوپاسی ئه‌ویش بکه‌ ته‌نها بۆ لای ئه‌و ده‌گه‌ڕێنرێنه‌وه‌ له‌ قیامه‌ت دا.
  وه‌ ئه‌گه‌ر ئێوه‌ باوه‌ڕ نه‌هێنن ئه‌وه‌ ئوممه‌تانی پێش ئێوه‌ش باوه‌ڕیان (به‌ پێغه‌مبه‌ره‌کانیان) نه‌هێنا وه‌ پێغه‌مبه‌ر ته‌نها ڕاگه‌یاندنی ئاشکراو ڕوونی له‌سه‌ره‌.
  ئایا ئه‌وانه‌ سه‌رنجیان نه‌داوه‌ که‌ چۆن خوا دروست کراوان به‌دی ده‌هێنێت له‌ پاش (نه‌مان) ده‌یهێنێته‌وه‌ بێگومان ئه‌و (زیندوو کردنه‌وه‌) بۆ خوا ئاسانه‌.
  ئه‌ی موحه‌ممه‌د(صلی الله‌ علیه‌ وسلم) بڵێ بڕۆن بگه‌ڕێن به‌ زه‌وی دا و سه‌رنج بده‌ن که‌ چۆن دروست کراوه‌کانی له‌ سه‌ره‌تاوه‌ به‌دی هێناوه‌ له‌ پاشان هه‌ر خوا به‌دی هێنانی دواڕۆژیش به‌دی دێنێ  به‌ڕاستی خوا به‌توانایه‌ به‌سه‌ر هه‌موو شتێکدا.
  خوا سزای هه‌ر که‌سێك ده‌دات که‌ بیه‌وێ وه‌ ڕه‌حمیش ده‌کات به‌ هه‌ر که‌سێ که‌ بیه‌وێ وه‌ ته‌نها بۆ لای خوا ده‌گه‌ڕێنرێنه‌وه‌.
  وه‌ ئێوه‌ ناتوانن له‌ ده‌ست خوا ده‌ربازبن نه‌ له‌زه‌وی دا و نه‌ له‌ئاسمان دا وه‌ بۆ ئێوه‌ نی یه‌ جگه‌ له‌ خوا هیچ دۆست و یارمه‌تی ده‌رێك.
  وه‌ ئه‌وانه‌ی که‌ به‌ نیشانه‌کانی خواو دیداری باوه‌ڕیان نی یه‌ ئائه‌وانه له‌ به‌زه‌یی من (خوا) نائومێد ده‌بن وه‌ ئه‌وانه‌ سزای سه‌ختیان بۆ هه‌یه‌.‌
  ئینجا وه‌ڵامی گه‌له‌که‌ی ئه‌و (ئیبراهیم) ته‌نها ئه‌وه‌ بوو که‌ وتیان (ئیبراهیم) بکوژن یا بیسوتێنن خواش ئه‌وی ڕزگار کرد له‌و ئاگره‌ بێگومان له‌و (ڕزگار کردنی ئیبراهیم) دا چه‌ند نیشانه‌و به‌ڵگه‌ هه‌یه‌ بۆ که‌سانێ باوه‌ڕ ده‌هێنن.
  وه‌ (ئیبراهیم) وتی بێگومان ئه‌وه‌ی ئێوه‌ هه‌ڵتان بژاردووه‌ له‌جیاتی خوا بتانێکن له‌به‌ر خۆشه‌ویستی نێوانتاندا له‌ ژیانی دنیادا (ده‌یانپه‌رستن) له‌ پاشان له‌ ڕۆژی دوایی دا هه‌ندێکتان بێزاری ده‌رده‌بڕن له‌ هه‌ندێکی ترتان (دان نانێن به‌یه‌کتری دا) وه‌ نه‌فرین له‌یه‌کتری ده‌که‌ن جێگاشتان ئاگری دۆزه‌خه‌ وه‌ هیچ یارمه‌تی ده‌رێکیشتان نی یه‌.
  ئینجا لووط باوه‌ڕی به‌و (ئیبراهیم) هێنا وه‌ (ئیبراهیم) وتی بێگومان من کۆچ ده‌که‌م بۆ لای په‌روه‌ردگارم (له‌ بابله‌وه‌ بۆ شام) به‌ڕاستی ته‌نها ئه‌و زاڵی کار دروسته‌.
  وه‌ به‌خشیمان به‌ ئه‌و (ئیبراهیم) ئیسحاق (ی کوڕی) و یه‌عقوب (ی کوڕه‌زای) وه‌ پێغه‌مبه‌رێتی و کتێبمان بڕیاردا له‌ نه‌وه‌کانی (ئیبراهیم) دا وه‌ له‌ دنیا پاداشتمان دایه‌وه‌ وه‌ به‌ڕاستی ئه‌و له‌ ڕۆژی دوایشدا له‌ پیاو چاکانه‌.
  باسی لووطیش بکه‌ کاتێ به‌ گه‌له‌که‌ی وت بێگومان ئێوه‌ کارێکی ناشرین و قێزه‌ون ده‌که‌ن (نێربازی) له‌ جیهاندا که‌س پێش ئێوه‌ ئه‌و کاره‌ی نه‌کردووه‌.
  ئێوه‌ نێربازی ده‌که‌ن وه‌ ڕێگا ده‌گرن (له‌ ڕێبواران) وه‌ له‌نادی و شوێنی کۆبوونه‌وه‌تاندا هه‌موو خراپه‌یه‌ك ده‌که‌ن که‌چی وه‌ڵامی گه‌له‌که‌ی ته‌نها ئه‌وه‌ بوو که‌ وتیان (به‌ لووط) سزای خوامان بۆ بێنه‌ ئه‌گه‌ر تۆ له‌ ڕاست گۆیانی.
  لووط وتی: ئه‌ی په‌روه‌ردگارم یارمه‌تیم بده‌ (و زاڵم بکه‌) به‌سه‌ر ئه‌و گه‌له‌ خراپه‌کاره‌دا.
  وه‌ کاتێ نێراوه‌کانی ئێمه‌ مژده‌ی (به‌خشینی ئیسماعیل) یان دا به‌ ئیبراهیم وتیان بێگومان ئێمه‌ له‌ ناوبه‌ری دانیشتوانی ئه‌م شاره‌ین (سه‌دوم) به‌ڕاستی دانیشتوانه‌که‌ی سته‌مکار بوون.
  ئیبراهیم وتی بێگومان لووط له‌و (شاره‌) دایه‌ وتیان ئێمه‌ چاك ده‌زانین کێی لێ یه‌ سوێند به‌خوا ئێمه‌ لووط و ئه‌ندامانی خێزانه‌که‌ی ڕزگار ده‌که‌ین جگه‌ ژنه‌که‌ی که‌ له‌ جێماوان (تیاچووان) ده‌بێت.
  کاتێ نێردراوه‌کانمان هاتن بۆ لای لووط پێیان تێكچوو و زۆر دڵ ته‌نگ و ناڕه‌حه‌ت بوو وتیان مه‌ترسه‌ خه‌م مه‌خۆ (چونکه‌) بێگومان ئێمه‌ تۆ و خێزانه‌که‌ت ڕزگار ده‌که‌ین جگه‌ له‌ ژنه‌که‌ت که‌ ئه‌و له‌ جێماوان (تیاچووان) ده‌بێت.
  به‌ڕاستی ئێمه‌ ده‌بارێنین به‌سه‌ر دانیشتوانی ئه‌م شاره‌دا سزایه‌ك له‌ ئاسمانه‌وه‌ له‌به‌ر ئه‌وه‌ی له‌ سنوور و فه‌رمانی (خوا) ده‌رچوون.
  سوێند به‌خوا بێگومان له‌و شاره‌ (وێران کراوه‌) دا نیشانه‌و په‌ندێکی دیارمان به‌جێ هێشت بۆ گه‌ل و کۆمه‌ڵێ که‌ ژیربن.
  وه‌ بۆ خه‌ڵکی مه‌دیه‌نیش شوعه‌یبی برایانمان (نارد) وتی ئه‌ی گه‌له‌که‌م خوا بپه‌رستن و به‌هیواو ئومێدی ڕۆژی دوایی بن وه‌ خراپه‌کاری ڕۆچوو مه‌بن له‌ زه‌وی دا.
  به‌ڵام ئه‌وان باوه‌ڕیان پێ نه‌هێنا ئه‌وسا بوومه‌له‌رزه‌ به‌تینه‌که‌ گرتنی (لێی دان) به‌هۆی ئه‌وه‌وه‌ له‌ خانووه‌کانی خۆیاندا ئه‌ژنۆیان دادابوو مردن.
  وه‌ گه‌لی عاد و سه‌موودیشمان (له‌ناو برد) به‌ڕاستی (ئه‌و له‌ناو بردنه‌) ڕوون بۆته‌وه‌ بۆتان له‌ شوێنه‌واره‌ (وێرانه‌) کانیانه‌وه‌ شه‌یتان کرده‌وه‌ خراپه‌کانیانی بۆ ڕازاندبوونه‌وه‌ به‌هۆی ئه‌وه‌وه‌ به‌رگری کردن له‌ ڕێگای ڕاست له‌ کاتێکدا ئه‌وان توانای بیرکردنه‌وه‌یان هه‌بوو (ژیر) بوون.
  هه‌روه‌ها قاروون و فیرعه‌ون و هامانیشمان (له‌ناو برد) سوێند به‌خوا به‌ڕاستی مووسا هات بۆ ناویان به‌چه‌ند موعجیزه‌یه‌که‌وه‌ به‌ڵام ئه‌وان خۆیان به‌ گه‌وره‌ زانی له‌ زه‌وی دا نه‌شیانتوانی له‌ ده‌ستمان ده‌رچن.
  ئه‌وسا ئێمه‌ هه‌ریه‌ك له‌وانمان به‌تاوانی خۆی سزادا (له‌ناومان بردن) جا هه‌ندێکیان بایه‌کی به‌هێزمان نارده‌ سه‌ریان به‌وورده‌ به‌رده‌وه‌ وه‌ هه‌ندێکی تریان پیاهه‌ڵشاخانێك و ده‌نگێکی گه‌وره‌ له‌ناوی بردن وه‌ هه‌ندێکیشیانمان به‌ناخی زه‌وی دا برده‌ خواره‌وه‌ وه‌ هه‌ندێکی ترمان له‌وان له‌ ده‌ریادا نوقم کرد خوا سته‌می لێ نه‌کردن به‌ڵکو خۆیان سته‌میان له‌ خۆیان کرد.
  وێنه‌ی که‌سانێ که‌ بێجگه‌ له‌ خوا په‌رستراوانێك بۆ خۆیان داده‌نێن وه‌کو جاڵجاڵۆکه‌ وایه‌ که‌ ماڵێکی (بۆ خۆی) ڕه‌خساندووه‌ که‌ به‌ڕاستی لاوازترین ماڵ ماڵی جاڵجاڵۆکه‌یه‌ ئه‌گه‌ر بزانن.
  بێگومان خوا ده‌زانێ ئه‌وان له‌جیاتی خوا چی ده‌په‌رستن و هاواری لێ ده‌که‌ن و هه‌ر ئه‌وه‌ (خوا) زاڵی کار دروسته‌.
  ئه‌و وێنه‌و نموونانه‌ بۆ خه‌ڵکی دێنینه‌وه‌ ته‌نها زانایان له‌وانه‌ تێده‌گه‌ن.
  خوا ئاسمانه‌کان و زه‌وی به‌حه‌ق و ڕاستی دروست کردووه‌ به‌ڕاستی له‌وه‌دا به‌ڵگه‌ هه‌یه‌ بۆ بڕواداران.
  بیخوێنه‌ره‌وه‌ ئه‌و قورئانه‌ی که‌ سرووش کراوه‌ بۆت وه‌ نوێژ بکه‌ بێگومان نوێژ به‌رگری (نوێژکه‌ر) ده‌کات له‌ کاری ناشرین و ناپه‌سه‌ند (خراپه‌) وه‌ زیکرو یادی خوا گه‌وره‌تره‌ (له‌ هه‌موو شتێك) خواش به‌هه‌ر کارێك که‌ ده‌یکه‌ن ده‌زانێ.
  ده‌مه‌قاڵێ و موجاده‌له‌ مه‌که‌ن له‌گه‌ڵ خاوه‌نی کتێبه‌ ئاسمانییه‌کاندا مه‌گه‌ر به‌ جوانترین شێوه‌ جگه‌ له‌ وانه‌یان که‌ سته‌میان کرد (له‌ ئێوه‌) وه‌ (به‌ خاوه‌ن کتێبه‌کان) بڵێن باوه‌ڕمان هێناوه‌ به‌وه‌ی نێردراوه‌ته‌ خواره‌وه‌ بۆ ئێمه‌ و (به‌وه‌ش) نێردراوه‌ته‌ خواره‌وه‌ بۆ ئێوه‌ وه‌ خوای ئێمه‌ و خوای ئێوه‌ یه‌کێکه‌ وه‌ ئێمه‌ بۆ ئه‌و (خوا) گه‌ردن که‌چین.
  هه‌روه‌ك (پێغه‌مبه‌رانی پێشوو) قورئانمان بۆ تۆ ئه‌ی موحه‌ممه‌د(صلی الله‌ علیه‌ وسلم) نارده‌ خواره‌وه‌ جا ئه‌و که‌سانه‌ی که‌ کتێبمان پێداون (هه‌ندێکیان) باوه‌ڕ به‌و (قورئانه‌) دێنێ وه‌ له‌مانه‌ش (بت په‌رسته‌کانی عه‌ره‌ب) که‌سانێ بڕوای پێ دێنێ ته‌نیا بێ باوه‌ڕانی (ڕۆچوو) دان نانێن به‌ ئایه‌ته‌کانی ئێمه‌دا.
  وه‌ تۆ (ئه‌ی موحه‌ممه‌د(صلی الله‌ علیه‌ وسلم))  پێش ئه‌م (قورئانه‌) هیچ کتێبێکت نه‌ده‌خوێنده‌وه‌ وه‌ به‌ ده‌ستی ڕاستت نه‌ت نوسیووه‌ (ئه‌گه‌ر وابوایه‌) ئه‌و کاته‌ ناڕاسته‌کان (بێ بڕوایان) ده‌که‌وتنه‌ گومانه‌وه‌.
  نه‌خێر وانییه‌ گومان ده‌به‌ن به‌ڵکو قورئان نیشانه‌کانی ئاشکران له‌ دڵ و ده‌روونی که‌سانێکدایه‌ که‌ زانستیان پێ دراوه‌ (له‌لایه‌ن خواوه‌) ته‌نیا سته‌مکاران دان نانێن به‌ نیشانه‌کانی ئێمه‌دا.
  وه‌ وتیان ئه‌وه‌ بۆ چه‌ند موعجیزه‌ و به‌ڵگه‌یه‌ك دانابه‌زێنرێ بۆ سه‌ری (موحه‌ممه‌د(صلی الله‌ علیه‌ وسلم)) له‌لایه‌ن په‌روه‌ردگاریه‌وه‌ بڵێ (پێیان هێنانه‌ خواره‌وه‌ی) موعجیزه‌کان ته‌نیا له‌لایه‌ن خواوه‌یه‌ وه‌ به‌ڕاستی من ته‌نها ترسێنه‌رێکی ئاشکرام.
  ئایا بۆ ئه‌وان به‌س نییه‌ که‌ ئێمه‌ قورئانمان ناردۆته‌ خواره‌وه‌ بۆ سه‌ر تۆ ده‌خوێنرێته‌وه‌ به‌سه‌ریاندا به‌ڕاستی له‌م قورئانه‌دا به‌زه‌یی و په‌ند و ئامۆژگاری هه‌یه‌ بۆ باوه‌ڕداران.
  بڵێ (پێیان) خوا به‌سه‌ بۆ شایه‌تی دان له‌نێوان من و ئێوه‌دا ئه‌وه‌ی له‌ ئاسمانه‌کان و زه‌ویدایه‌ ده‌یزانێ وه‌ که‌سانێ که‌ باوه‌ڕیان هێناوه‌ به‌ به‌تاڵ و بێ باوه‌ڕبوون به‌ خوا ته‌نیا ئه‌وانه‌ن زه‌ره‌رمه‌ندان.
  به‌ په‌له‌ داوای (هێنانی) سزات لێ ده‌که‌ن ئه‌گه‌ر ماوه‌ی دیاری کراو نه‌بوایه‌ (بۆ سزادانی ئه‌وانه‌) بێگومان سزاکه‌یان بۆ ده‌هات وه‌ به‌ڕاستی له‌ناکاودا ئه‌و سزایه‌یان بۆ دێ که‌ ئه‌وان هه‌ستی پێ ناکه‌ن.
  به‌په‌له‌ له‌تۆ داوای (هێنانی) سزا ده‌که‌ن که‌ به‌ڕاستی دۆزه‌خ ده‌وری کافرانی داوه‌.
  له‌ ڕۆژێکدا سزا دایان ده‌پۆشێ له‌ لای سه‌ریانه‌وه‌ و له‌ژێر پێیانه‌وه‌ وه‌ (خوا) ده‌فه‌رموێ : بچه‌ژن تۆڵه‌ی ئه‌و کرده‌وانه‌ی که‌ له‌ دنیادا ده‌تان کرد.
  ئه‌ی به‌نده‌یانێکم که‌ باوه‌ڕتان هێناوه‌ بێگومان زه‌وی من پان و فراوانه‌ که‌واته‌ هه‌ر من بپه‌رستن.
  ئه‌م ئایه‌ته‌ په‌ڕیوه‌.‌  (هه‌موو نه‌فسێ ئه‌بێ چێژی مردن بکات پاشان ده‌گه‌ڕه‌ێنرێنه‌وه‌ بۆ لامان).
  وه‌ که‌سانێ که‌ باوه‌ڕیان هێناوه‌ و کرده‌وه‌ چاکه‌کانیان کردووه‌ سوێند به‌خوا له‌ کۆشکه‌ به‌رزه‌کانی به‌هه‌شتدا نیشته‌جێیان ده‌که‌ین که‌ ڕووباره‌کان به‌ژێریاندا دێن و ده‌چن بێ بڕانه‌وه‌ تیایدا ده‌مێننه‌وه‌ ئای چه‌ند چاکه‌ پاداشتی چاکه‌کاران.
  ئه‌وانه‌ی دانیان به‌خۆیاندا گرت و ته‌نیا پشتیان به‌ په‌روه‌ردگاریان به‌ست.
  زۆر گیانله‌به‌ر (زینده‌وه‌ر) هه‌یه‌ ڕۆزی خۆی هه‌ڵناگرێ و کۆی ناکاته‌وه‌ (بۆ داهاتوو) خواڕۆزی ئه‌و (گیان له‌به‌رانه‌و) و ئێوه‌یش ده‌دات وه‌ هه‌ر ئه‌وه‌ بیسه‌ری زانا.
  سوێند به‌خوا ئه‌گه‌ر پرسیار له‌و (بێ باوه‌ڕان) بکه‌یت کێ ئاسمانه‌کان و زه‌وی دروست کردووه‌ و ڕۆژ و مانگی ڕام هێناوه‌ بێگومان ده‌ڵێن خوا ده‌ی که‌واته‌ چۆن (له‌ په‌رستنی خوا) لادراون.
  خوا ڕۆزی فراوان ده‌کات بۆ هه‌ر که‌س له‌ به‌نده‌کان که‌ بیه‌وێ یا که‌می ده‌کات.
  وه‌ ئه‌گه‌ر پرسیاریان لێ بکه‌یت کێ له‌ئاسمانه‌وه‌ باران ده‌بارێنێ ئینجا به‌و بارانه‌ زه‌وی مردووی زیندوو کرده‌وه‌ بێگومان ده‌ڵێن خوا (ئه‌ی موحه‌ممه‌د (صلی الله‌ علیه‌ وسلم)) بڵێ هه‌موو سوپاس هه‌ر بۆ خوایه‌ به‌ڵام زۆربه‌یان ژیریان به‌کار ناهێنن.
  وه‌ ژیانی ئه‌م دنیایه‌ ته‌نها ڕابواردنێکی بێ هوده‌ و یاری (مناڵانه‌) وه‌ به‌ڕاستی ماڵی قیامه‌ت هه‌ر ئه‌وه‌ ژیانه‌ (به‌ڕاستی) ئه‌گه‌ر ئه‌وان بیانزانیایه‌.
  ئینجا کاتێ ئه‌و (بێ باوه‌ڕانه‌) سوار که‌شتی ده‌بن (و ترسان له‌ نوقم بوون) ته‌نها هاوار له‌ خوا ده‌که‌ن به‌ دڵسۆزی و گه‌ردن که‌چی یه‌وه‌ که‌چی کاتێ خوا ڕزگاریان ده‌کات و ده‌گه‌نه‌ وشکانی کوت و پڕ ئه‌وان هاوبه‌ش بۆ خوا داده‌نێن.
  با دان نه‌نێن به‌وه‌ی ئێمه‌ پێمان دان وه‌ با به‌هره‌ و له‌زه‌ت ببه‌ن له‌ژیان جا له‌مه‌ولا ده‌زانن ئه‌نجامی ئه‌و کرده‌وه‌ خراپانه‌یان چی ده‌بێ.
  ئایا نه‌یان زانیوه‌و سه‌رنجیان نه‌داوه‌ که‌ ئێمه‌ (مه‌ککه‌) مان کردۆته‌ جێگایه‌کی ڕێز گیراوی بێ ترس و بیم له‌ کاتێکدا له‌ ده‌وروبه‌ری ئه‌وان (خه‌ڵکی مه‌ککه‌) خه‌ڵك ده‌فڕێنرێت ده‌ی ئایا باوه‌ڕ به‌ به‌تاڵ دێنن وه‌ دان نانێن به‌ به‌هره‌و چاکه‌کانی خوادا.
  کێ له‌و که‌سه‌ سته‌مکارتره‌ که‌ درۆ به‌ده‌م خواوه‌ هه‌ڵده‌به‌ستێ یا باوه‌ڕ نه‌هێنێ به‌ ئایینی ڕاست کاتێ بۆی هات ئایا جێگای مانه‌وه‌ی بۆ بێ بڕوایان له‌ دۆزه‌خدا نیه‌.
  وه‌ که‌سانێ که‌ له‌ پێناو ڕه‌زامه‌ندی ئێمه‌دا تێکۆشانیان کردووه‌ به‌ڕاستی ڕێنموونیان ده‌که‌ین بۆ ڕێبازه‌کانی خۆمان وه‌ بێگومان خوا له‌گه‌ڵ چاکان دایه‌.
  به‌ (ئه‌لیف، لام، میم) ده‌خوێنرێته‌وه‌ بۆ ماناکه‌ی سه‌یری سه‌ره‌تای سوره‌تی (البقرة) بکه‌.
  ڕۆم شکێنران و ژێرکه‌وتن (فارس زاڵ بوو) به‌ سه‌ریاندا.
  له‌ نزیك ترین خاکیان (له‌ مه‌ککه‌وه‌ یا له‌ وڵاتی فارسه‌وه‌) وه‌ ڕۆمه‌کان دوای تێشکانیان له‌ داهاتوودا سه‌ر ده‌که‌ون (به‌سه‌ر فارسه‌کان) دا.
  له‌ماوه‌ی چه‌ند ساڵێکدا (له‌ نێوان سێ تا نۆ ساڵ) هه‌موو کاروبار ته‌نها به‌ ده‌ست خوایه‌ له‌ پێش (سه‌رکه‌وتن) و له‌دوا (سه‌رکه‌وتن) وه‌ له‌و ڕۆژه‌دا (ڕۆمه‌کان سه‌رده‌که‌ون) ئیمانداران دڵخۆش ده‌بن.
  به‌ سه‌رخستنی خوا (بۆ ڕۆمه‌کان) خوا هه‌ر که‌سی بوێ سه‌ری ده‌خات وه‌ هه‌ر ئه‌و زاڵی میهره‌بانه‌.
  ئه‌وه‌ به‌ڵێنی خوایه‌ (که‌ ڕۆمه‌کان سه‌ربخات) خوایش پێچه‌وانه‌ی به‌ڵێنی خۆی ناکات به‌ڵام زۆربه‌ی خه‌ڵك نازانن.
  ته‌نها ڕواڵه‌تی ئه‌م ژیانی دنیا ده‌زانن به‌ڵام بێ ئاگان له‌ ڕۆژی دوایی.
  ئایا ئه‌وانه‌ له‌ ده‌روونی خۆیاندا بیریان نه‌کردۆته‌وه‌ که‌ خوا ئاسمانه‌کان و زه‌وی و ئه‌وه‌ی له‌ نێوانیاندایه‌ دروستی نه‌کردووه‌ مه‌گه‌ر به‌ڕاستی و بۆ ماوه‌یه‌کی دیاری کراو بێگومان زۆرێك له‌ خه‌ڵك باوه‌ڕیان نیه‌ به‌ خزمه‌ت په‌روه‌ردگاریان بگه‌ن (له‌ دوا ڕۆژ) دا.
  ئایا ئه‌وان به‌سه‌ر زه‌وی دا نه‌گه‌ڕاون بۆ ئه‌وه‌ی ببینن سه‌رئه‌نجام ئه‌و (گه‌لانه‌ی کافر بوون) له‌ پێش ئه‌مان چۆن بووه‌ که‌ زۆر به‌هێزتر بوون له‌ ئه‌مان (خه‌ڵکی مه‌ککه‌) و زه‌وی یان کێڵا (بۆ کشتوکاڵ) و ئاوه‌دانیان کرده‌وه‌ زیاتر له‌مان وه‌ پێغه‌مبه‌رانیان بۆ هات به‌ موعجیزه‌ ڕوونه‌کانه‌وه‌ بۆیه‌ خوا سته‌می لێ نه‌کردوون (که‌ له‌ناوی بردوون) به‌ڵام خۆیان سته‌میان له‌ خۆیان کرد.
  پاشان چاره‌نووسی ئه‌وانه‌ی که‌ تاوان و خراپه‌یان کرد سه‌خترین سزایه‌ (دۆزه‌خه‌) له‌به‌ر ئه‌وه‌ی باوه‌ڕیان نه‌هێنا به‌ ئایه‌ته‌کانی خوا و هه‌میشه‌ گاڵته‌یان پێ ده‌کرد.
  خوا دروست کردن (ی ئاده‌می) ده‌ست پێ ده‌کا و له‌ پاش (مردن) دروستی ده‌کاته‌وه‌ پاشان بۆ لای ئه‌و (خوا) ده‌گه‌ڕێنه‌وه‌.
  وه‌ ئه‌و ڕۆژه‌ی قیامه‌ت هه‌ڵده‌سێ تاوانباران غه‌مبار و نائومێد ده‌بن.
  بێگومان له‌ په‌رستراوه‌کانیان دا تکا کارانێ نیه‌ بۆ ئه‌وان و ئه‌وان بێ باوه‌ڕ ده‌بن به‌ په‌رستراوه‌کانیان (که‌ کردبوونیان به‌ هاوبه‌ش) ی خوا.
  ئه‌و ڕۆژه‌ی قیامه‌ت هه‌ڵده‌سێ (خه‌ڵك) له‌و ڕۆژه‌دا جیاده‌بنه‌وه‌ له‌یه‌کتر.
  ئینجا که‌سانێ که‌ باوه‌ڕیان هێناوه‌و کرده‌وه‌ چاکه‌کانیان کردووه‌ ئه‌وان له‌ به‌هه‌شتدا دڵخۆش ده‌کرێن.
  به‌ڵام ئه‌وانه‌ی بێ باوه‌ڕ بوون به‌ نیشانه‌کانی ئێمه ‌و گه‌یشتن به‌ ڕۆژی دوایی ئا ئه‌وانه‌ له‌ سزا(ی دۆزه‌خ) دا ئاماده‌ ده‌کرێن.
  ئینجا پاك و بێگه‌ردی خوا بڵێن کاتێ ئێواره‌تان لێ دێت و کاتێ به‌یانیتان لێ دێت.
  وه‌ سوپاس هه‌ر بۆ خوایه‌ له‌ ئاسمانه‌کان و زه‌وی دا وه‌ (پاکی و بێگه‌ردی خوا بڵێن) له‌ شه‌ودا و کاتێ نیوه‌ڕۆتان لێ دێت.
  خوا زیندوو له‌ مردوو ده‌ردێنێ و مردوو له‌ زیندوو ده‌ردێنێ وه‌ زه‌وی زیندوو ده‌کاته‌وه‌ له‌پاش مردن و وشك بوونی وه‌ هه‌ر به‌وجۆره‌ ئێوه‌ش ده‌رده‌هێنرێن (له‌ گۆڕه‌کان) تان.
  له‌ نیشانه‌کانی ئه‌و (خوایه‌) که‌ ئێوه‌ی له‌ خاك دروست کردووه‌ له‌ پاش (ماوه‌یه‌ك) کوتوپڕ ئێوه‌ ئاده‌مین و بڵاوبوونه‌ته‌وه‌ له‌ زه‌وی دا.
  وه‌ له‌ نیشانه‌کان ئه‌وه‌ (خوایه‌) که‌ بۆی دروست کردوون له‌ (ڕه‌گه‌زی) خۆتان هاوسه‌رانێك بۆ ئه‌وه‌ی ئارام بگرن له‌ لایان دا وه‌ خۆشه‌ویستی و به‌زه‌یی خستۆته‌ نێوانتان به‌ڕاستی له‌وه‌دا نیشانانێك هه‌یه‌ بۆ که‌سانێ که‌ بیر ده‌که‌نه‌وه‌.
  وه‌ له‌ نیشانه‌کانی (ده‌سه‌ڵاتی) ئه‌وه‌ دروست کردنی ئاسمانه‌کان و زه‌وی و جیاوازی زمانتان و ڕه‌نگه‌زتان به‌ڕاستی له‌وه‌دا (باسکرا) به‌ڵگه‌ی زۆر هه‌یه‌ بۆ زانایان.
  وه‌ له‌ نیشانه‌کانی ئه‌وه‌ خه‌وتنتان به‌ شه‌و و ڕۆژدا و هه‌وڵدانتان (له‌ ڕۆژدا) بۆ به‌هره‌ وه‌رگرتن له‌ به‌خششی (ڕۆزی) خوا به‌ڕاستی له‌وه‌دا به‌ڵگه‌و نیشانه‌ی زۆر هه‌یه‌ بۆ کۆمه‌ڵێ ببیستن.
  له‌ نیشانه‌کانی ئه‌وه‌ (خوایه‌) که‌ هه‌وره‌ بروسکه‌تان نیشان ده‌دات بۆ ترسان و ئومێد (ترسان له‌ هه‌وره‌ بروسکه‌ و ئومێدی بارانبارین) ته‌فسیر نه‌کراوه‌ که‌ زه‌وی دوای مردنی به‌هۆی ئه‌و بارانه‌وه‌ ده‌بوژێنێته‌وه‌ به‌ڕاستی له‌وه‌دا (که‌ باسکرا) چه‌ند ڕابه‌رو نیشانه‌ هه‌یه‌ بۆ ئه‌وانه‌ی ژیریان به‌کار دێنن.
  وه‌ له‌ نیشانه‌کانی ئه‌وه‌ که‌ ئاسمان و زه‌وی به‌ فه‌رمانی ئه‌و وه‌ستاون پاشان کاتێ (له‌ ڕۆژی دوایی دا) له‌ زه‌وی یه‌وه‌ بانگتان ده‌که‌ن یه‌کسه‌ر ئێوه‌ (له‌ گۆڕه‌کانتان) دێنه‌ ده‌ره‌وه‌.
  ئه‌وه‌ی له‌ ئاسمانه‌کان و زه‌وی دایه‌ ته‌نیا هی خوایه‌ هه‌موویان هه‌ر بۆ ئه‌و (خوا) گه‌ردن که‌چن.
  ئه‌و (خوا) زاتێکه‌ به‌دی هێنانی ده‌س پێکردووه‌ له‌ پاشان (دوا مردنی) دووباره‌ دروستی ده‌کاته‌وه‌ ئه‌م (دروست کردنه‌وه‌ی دووه‌م) لای خوا ئاسان تره‌ و هه‌ر بۆ ئه‌وه‌ (خوا) سیفه‌تی هه‌ره‌ بڵند له‌ ئاسمانه‌کان و زه‌وی دا و هه‌ر ئه‌وه‌ زاڵی کار دروست.
  خوا نموونه‌یه‌کتان له‌ خودی خۆتاندا بۆ ده‌هێنێته‌وه‌ ئایا له‌ به‌نده‌کانتان دا هاوبه‌شانێك هه‌یه‌ بۆ ئێوه‌ له‌و ڕۆزی و سامانه‌ی به‌ ئێوه‌مان دابوو به‌ جۆرێ ئێوه‌و ئه‌و به‌ندانه‌ تیایدا یه‌کسان بن و له‌وان ده‌ترسن (حسابیان بۆ بکه‌ن) وه‌کو ترستان له‌ که‌سانی وه‌ك خۆتان ئا به‌وجۆره‌ نیشانه‌کان ڕوون ده‌که‌ینه‌وه‌ (به‌درێژی باسی ده‌که‌ین) بۆ که‌سانێ ژیریان به‌کار دێنن.
  وازیان لێ بێنه‌ به‌ڵکو ئه‌وانه‌ی سته‌میان کرد شوێن ئاره‌زووی خۆیان که‌وتن بێ شاره‌زایی و نه‌زانانه‌ ئینجا کێ (ده‌توانێ) ڕێنموونیی که‌سێ بکات که‌ خوا گومڕای  کردبێ له‌ کاتێکدا بۆ ئه‌وان هیچ یارمه‌تی ده‌رێك نی یه‌.
  که‌واته‌ ڕووی خۆت ڕێك بکه‌ره‌ ئاینی ئیسلام پاك و ڕاست بۆ خوا (شوێن ئاینی) داهێنراوی خوا بکه‌وه‌ که‌ خه‌ڵکی له‌سه‌ر دروست کردووه‌ داهێنراوی خوا هیچ جۆر گۆڕانی بۆ نی یه‌ ئه‌و (ئایینه‌ی باسکرا) هه‌ر ئه‌وه‌ ئایینی ڕێك و ڕاست به‌ڵام زۆربه‌ی ئاده‌می نازانن.
  شوێن ئایین بکه‌ون به‌ تۆبه‌ کارانه‌ بۆ لای خوا بگه‌ڕێنه‌وه‌ و له‌و بترسن و به‌چاکی نوێژه‌کانتان بکه‌ن و له‌ هاوبه‌ش ڕه‌واده‌ران مه‌بن.
  له‌وانه‌ی ئایینه‌که‌یان به‌ش به‌ش کرد و بوون به‌ چه‌ند به‌شه‌وه‌ هه‌ر کۆمه‌ڵی به‌و (ئایینه‌ی) خۆیان دڵخۆش بوون.
  وه‌هه‌ر کاتێ زیان (گرانی و بێ بارانی) بکه‌وێ له‌خه‌ڵکی (هاوبه‌ش دانه‌ر بۆ خوا) هاوار بۆ په‌وه‌ردگاریان ده‌به‌ن بۆ لای ئه‌و ده‌گه‌ڕێنه‌وه‌ پاشان کاتێ له‌لایه‌ن خۆیه‌وه‌ ڕه‌حمه‌ت و ژیانی خۆشیان پێ بدات کوت و پڕ ده‌سته‌یه‌ك له‌وان هاوبه‌ش بۆ په‌وه‌ردگاریان داده‌نێن.
  با دان نه‌نێن به‌و چاکانه‌دا ئێمه‌ پێمان داوون جا با ڕابوێرن و به‌هره‌مه‌ند بن له‌ژیان ئینجا له‌مه‌ودوا ده‌زانن چیتان به‌سه‌ر دێت.
  ئایا به‌ڵگه‌یه‌کمان بۆ ناردوون که ‌ده‌رباره‌ی ئه‌وه‌ی ئه‌وان کردوویانه‌ته‌ هاوبه‌شی خوا بدوێ؟.
  وه‌ کاتێ ڕه‌حمه‌ت و چاکه‌یه‌ك به‌خه‌ڵك بده‌ین پێی دڵخۆش ده‌بن وه‌ ئه‌گه‌ر زیانێکیان تووش ببێت به‌هۆی  کرده‌وه‌ی خراپیانه‌وه‌ کوت و پڕ بێ هیوا ده‌بن له‌به‌زه‌یی خوا.
  ئایا ئه‌وانه‌ نه‌یان زانیوه‌ که‌ به‌ڕاستی خوا ڕۆزی فراوان یا که‌م ده‌کات بۆ هه‌ر که‌س که‌ بیه‌وێ بێگومان له‌وه‌دا (باسکرا) چه‌ندین به‌ڵگه‌ هه‌یه‌ بۆ ئه‌وانه‌ی باوه‌ڕ دێنن.
  که‌واته‌ خزم مافی خۆی پێ بده‌ هه‌روه‌ها هه‌ژار و ڕێبواران ئه‌وه‌ بۆ که‌سانێ ڕه‌زامه‌ندی خوایان ده‌وێ چاکتره‌ و هه‌ر ئه‌وانه‌ن ڕزگار بووان.
  ئه‌وه‌ی به‌ناوی سوود داوتانه‌ (به‌خه‌ڵکی) بۆ ئه‌وه‌ی زیاد ببێ له‌ ماڵ و سامانی ئه‌و خه‌ڵکانه‌دا (زیاتر له‌وه‌ داوتانه‌ پێیان بتان ده‌نه‌وه‌) ئه‌وه‌ لای خوا هیچ زیاد ناکات (پاداشتی نییه‌) وه‌ هه‌ر زه‌کات و خێرێك که ‌داوتانه‌ و مه‌به‌ستان ته‌نها ڕه‌زامه‌ندی خوا بووه‌ ئا ئه‌وانه‌ن (پاداشتیان) دوو چه‌ندانه‌ ده‌که‌نه‌وه‌.
  خوا زاتێکه‌ ئێوه‌ی به‌دی هێناوه‌ له ‌پاشان ڕۆزی پێ داون دواتر ده‌تان مرێنێ له ‌پاشان زیندووتان ده‌کاته‌وه‌ ئایا هیچ یه‌ك له‌و هاوبه‌شانه‌ی بۆ خواتان دائه‌نا هه‌یه‌ هیچ شتێ له‌وانه‌ (ی خوا) بکات پاکی و به‌رزی بۆ خوا له‌وه‌ی ئه‌وان ده‌یکه‌نه‌ هاوبه‌شی.
  خراپه‌ (به‌ڵا و شێوان و ده‌رد) له‌ وشکانی (زه‌وی) و ده‌ریادا ده‌رکه‌وتووه‌ به‌هۆی ئه‌و خراپانه‌ی  خه‌ڵکی کردوویانه‌ بۆ ئه‌وه‌ی (تۆڵه‌ی) هه‌ندێ له‌و (خراپانه‌ی) کردوویانه‌ پێیان بچه‌ژێ بۆ ئه‌وه‌ی بگه‌ڕێنه‌وه‌ له‌خراپه‌ کاری.
  ئه‌ی (موحه‌ممه‌د(صلی الله‌ علیه‌ وسلم)) بڵێ به‌زه‌ویدا بگه‌ڕێن ئینجا سه‌رنج بده‌ سه‌رئه‌نجامی ئه‌وانه‌ی له‌پێش (ئێوه‌وه‌) بوون چۆن بوو که‌ زۆربه‌یان هاوبه‌ش دانه‌ر بوون بۆ خوا.
  که‌واته‌ ڕووی خۆت بکه‌ره‌ ئایینی ڕێك و ڕاست  له‌ پێش ئه‌وه‌ ڕۆژێ بێت له‌لایه‌ن خواوه‌ که‌ گێڕانه‌وه‌ی بۆ نییه‌ له‌و ڕۆژه‌دا خه‌ڵکی جیا ئه‌بنه‌وه‌ له‌ یه‌کتر.
  هه‌ر که‌س بێ باوه‌ڕ بوو بێ ئه‌وه‌ (تۆڵه‌ی) بێ باوه‌ڕیی یه‌که‌ی له‌سه‌ره‌ هه‌رکه‌سیش کرده‌وه‌ چاکی کردبێ ئه‌وه‌  شوێن بۆ خۆیان (له‌ به‌هه‌شتدا) ئاماده‌ ده‌که‌ن.
  بۆ ئه‌وه‌ی که‌سانێ که‌ باوه‌ڕیان هێناوه‌ و کرده‌وه‌ی چاکیان کردووه‌ پاداشتیان بداته‌وه‌ له‌ میهره‌بانی و چاکه‌ی خۆی به‌ڕاستی ئه‌و (خوا) بێ باوه‌ڕانی خۆش ناوێ.
  وه‌ له‌ نیشانه‌کانی ئه‌و (خوایه‌) که‌ چه‌ند بایه‌کی مژده‌ده‌ر (به‌بارینی باران) ده‌نێرێ بۆ ئه‌وه‌ هه‌ندێ له‌ (بارانی) به‌زه‌یی خۆیتان پێ بچه‌ژێ و بۆ ئه‌وه‌ی که‌شتییه‌کان به‌فه‌رمانی خوا (به‌و بایه‌) بڕۆن و بگه‌ڕێن و بۆ ئه‌وه‌ی به‌دوای ڕۆزی ئه‌و (خوا) دا بگه‌ڕێن (له‌ ده‌ریادا) تا شوکرانه‌ بژێری خوا بن.
  سوێند به‌خوا به‌ڕاستی پێش تۆ (ئه‌ی موحه‌ممه‌د(صلی الله‌ علیه‌ وسلم)) ناردومانه‌ پێغه‌مبه‌رانێك بۆ لای گه‌له‌کانیان ئینجا موعجیزه‌ و به‌ڵگه ‌ڕوونه‌کانیان بۆ هێنان (به‌ڵام باوه‌ڕیان نه‌هێنا) ئینجا تۆڵه‌مان سه‌ند له‌وانه‌یان تاوانیان کرد وه‌ یارمه‌تی دانی باوه‌ڕداران مافێکه‌ له ‌سه‌رمان.
  خوا زاتێکه‌ ئه‌و بایانه‌ ده‌نێرێت بۆ ئه‌وه‌ی هه‌وره‌کان بجوڵێنن (بگه‌ڕێنن) ئینجا ئه‌و (هه‌وره‌ خوا) چۆن بیه‌وێ بڵاوی ده‌کاته‌وه‌ به‌ ئاسماندا وه‌ ئه‌و (هه‌وره‌) ده‌کاته‌ پارچه‌یه‌ك (کۆیان ده‌کاته‌وه‌ له‌سه‌ر یه‌کتر) ئینجا ده‌بینی قه‌تره‌ قه‌تره‌ی باران له‌ نێوانی هه‌وره‌که‌وه‌ دێت، ده‌بارێت ئینجا کاتێ (خوا) ئه‌و بارانه‌ ببارێنێ بۆ (ووڵات زه‌وی) هه‌ر کام له‌ به‌نده‌کانی که‌ بیه‌وێ کوتوپڕ دڵخۆش و شادمان ده‌بن (به‌و باران) ه‌.
  ئه‌گه‌ر چی پێش ئه‌وه‌ی باران به‌سه‌ریاندا ببارێ بێ هیوا و نائومێد بوون.
  ئینجا سه‌یری ئاسه‌واری (په‌یدا بوان به‌) بارانی خوا بکه‌ (وه‌ك کشتوکاڵ و گژوگیا و دره‌خت) چۆن زه‌وی زیندوو ده‌کاته‌وه‌ دوای مردن و وشك بوونی به‌ڕاستی هه‌ر ئه‌و خوایه‌ زیندوو که‌ره‌وه‌ی مردووانیشه‌ و هه‌ر ئه‌ویش به‌ده‌سه‌ڵاته‌ به‌سه‌ر هه‌موو شتێکدا.
  سوێند به‌خوا ئه‌گه‌ر بایه‌کی توندی (زه‌ره‌رمه‌ند) بنێرین جا ئه‌و (هه‌وره‌ یا کشتوکاڵه‌که‌یان) ده‌بینن به‌زه‌رد بوویی له‌پاش ئه‌و (زیانه‌) هه‌ر ناشوکری ده‌که‌ن.
  چونکه‌ به‌ڕاستی تۆ (ئه‌ی موحه‌ممه‌د(صلی الله‌ علیه‌ وسلم)) ناتوانی به‌ مردووان (کافران) ببیستێنی و ناتوانی بانگه‌وازت به‌ که‌ڕان (کافران) ببیستێنی کاتێ ڕوو ورده‌گێڕن لێت به‌ پشت تێکردنه‌وه‌.
  وه‌ تۆ ڕێنموونیی که‌ری نابینایان نیت (ڕزگاریان که‌یت) له‌ گومڕایی یان تۆ ته‌نیا به‌ که‌سانێ ده‌شنه‌وێنی که‌ به‌ نیشانه‌کانی ئێمه‌ باوه‌ڕ دێنن چونکه‌ ئه‌وانه‌ گه‌ردن که‌چن (بۆ بانگ و فه‌رمانی) تۆ.
  خوا زاتێکه‌ ئێوه‌ی دروست کردووه‌ له‌ لاوازی (لاوازی نوتفه‌و بێچوو منداڵی شیره‌ خۆر...) پاشان دوای لاوازی به‌هێزی کردون (بوون به‌ لاو) له‌ دوا به‌هێزکردنتان لاوازی و پیری بۆ دانان خوا هه‌رچی بوێت دروستی ده‌کات وه‌ هه‌ر ئه‌وه‌ زانای به‌ ده‌سه‌ڵات.
  وه‌ ڕۆژی قیامه‌ت هه‌ڵده‌سێ تاوانباران سوێند ده‌خۆن (له‌ دنیادا یا له‌ به‌رزه‌خ دا) ته‌نها ساتێ ماونه‌ته‌وه‌ (له‌ دنیادا) هه‌ر به‌و وێنه‌ ئه‌وان له‌ دنیادا لادران له‌ ڕاستی.
  وه‌ که‌سانێ که‌ زانیاری و ئیمانیان پێ دراوه‌ وتیان سوێند به‌خوا به‌ڕاستی ئێوه‌ له‌ (به‌رزه‌خ دا به‌پێ ی بڕیاری) نوسراوی خوا تا ڕۆژی زیندووبوونه‌وه‌ ماونه‌ته‌وه‌ ئینجا ئه‌مه‌ ڕۆژی زیندوو بوونه‌وه‌یه‌ به‌ڵام ئێوه‌ نه‌تان ده‌زانی ڕاسته‌و دێته‌ دی.
  جا له‌و ڕۆژه‌دا که‌سانێ که‌ سته‌میان کردووه‌ به‌هانه‌ هێنانه‌وه‌ سوودیان پێ ناگه‌یه‌نێ وه‌ ئه‌وان داوایان لێ ناکرێ خوا له‌ خۆیان ڕازی بکه‌ن.
  سوێند به‌خوا به‌ڕاستی هێناومانه‌ته‌وه‌ بۆ خه‌ڵکی له‌م قورئانه‌دا له‌ هه‌موو جۆره‌ نموونه‌و باسێك ئینجا به‌ڕاستی ئه‌گه‌ر نیشانه‌یه‌کیان بۆ بێنی دڵنیابن ئه‌و بێ بڕوایانه‌ ده‌ڵێن ئێوه‌ هه‌ر ناڕاست و به‌تاڵن (ئه‌مه‌ سیحر) ه‌.
  ئا به‌و جۆره‌ خوا مۆر ده‌نێت به‌سه‌ر دڵی که‌سانێ که‌ بێ ئاگا و نه‌زانن.
  جا دان به‌خۆدا بگره‌ بێگومان به‌ڵێنی خوا ڕاسته‌ با ئه‌وانه‌ی بێ باوه‌ڕن له‌ (ئایینی) ڕاست لات نه‌ده‌ن و بێزارت نه‌که‌ن.
  به‌ (ئه‌لیف، لام، میم) ده‌خوێنرێته‌وه‌ بۆ ماناکه‌شی سه‌یری سه‌ره‌تای سوره‌تی (البقرة) بکه‌.
  ئه‌م ئایه‌تانه‌ له‌ ئایه‌ته‌کانی قورئانی پڕ له‌ حیکمه‌ت و دانایی یه‌.
  هۆی ڕێنموونیی و به‌زه‌یین بۆ چاکه‌کاران.
  ئه‌وانه‌ی که‌ نوێژ به‌جێ دێنن و زه‌کات ده‌ده‌ن هه‌روه‌ها باوه‌ڕی پته‌ویان به‌ ڕۆژی دوایی هه‌یه‌.
  ئه‌وانه‌ له‌سه‌ر ڕێنموونیین له‌لایه‌ن په‌روه‌ردگاریانه‌وه‌ وه‌ هه‌ر ئه‌وان ڕزگارن.
  هه‌ندێ له‌ خه‌ڵکی هه‌یه‌ قسه‌ و باسی بێهوده‌ ده‌کرێ (وه‌ك ئه‌فسانه‌ و گۆرانی و مۆسیقا) بۆ ئه‌وه‌ی به‌ نه‌زانی خه‌ڵك له‌ ڕێگای خوا گومڕا بکات وه‌ ڕێگای خوا ده‌کاته‌ جێگای گاڵته‌و لاقرتی ئه‌وانه‌ سزای ڕیسواکه‌ر یان بۆ هه‌یه‌.
  وه‌ هه‌ر کاتێ ئایه‌ته‌کانی ئێمه‌ی به‌سه‌ردا بخوێنرێته‌وه‌ ڕوو وه‌رده‌گێڕێ به‌ خۆ به‌گه‌وره‌ زانی یه‌وه‌ هه‌ر وه‌ك نه‌یبیستبن، یا هه‌روه‌ك له‌ هه‌ردوو گوێچکه‌یدا که‌ڕی ببێ ده‌ی (ئه‌ی موحه‌ممه‌د(صلی الله‌ علیه‌ وسلم)) مژده‌ی بده‌رێ به‌ سزایه‌کی سه‌خت.
  بێگومان ئه‌وانه‌ی باوه‌ڕیان هێناوه‌و کرده‌وه‌ چاکه‌کانیان ئه‌نجام داوه‌ بۆ ئه‌وانه‌ به‌هه‌شتانی پڕ نازو نیعمه‌ت.
  هه‌تا هه‌تایه‌ ده‌مێننه‌وه‌ تیایا ئه‌وه‌ به‌ڵێنێکی ڕاسته‌ له‌ خواوه‌ وه‌ هه‌ر ئه‌و زاڵی کار به‌جێ یه‌.
  خوا ئاسمانه‌کانی دروست کردووه‌ به‌بێ هیچ کۆڵه‌که‌و ئه‌ستوونێك که‌ ئێوه‌ بیبینن وه‌ له‌ زه‌وی دا شاخانی له‌نگه‌ر داکوتاوی داناوه‌ بۆ ئه‌وه‌ی نه‌تانله‌رزێنێ و نه‌جوڵێ له‌ژێرتاندا له‌ هه‌موو جۆره‌ ڕه‌وونده‌یه‌کی (زینده‌وه‌رێکی) تێدا بڵاوکردۆته‌وه‌ وه‌ له‌ ئاسمانه‌وه‌ بارانمان باراندووه‌ به‌هۆی ئه‌و (بارانه‌وه‌) له‌ زه‌وی دا هه‌موو جۆره‌ ڕووه‌کێکی به‌که‌ڵك و جوانمان ڕواند.
  ئه‌مه‌ (باسکرا) دروست کراوی خوایه‌ ده‌ی نیشانم بده‌ن ئه‌وانه‌ (بت و په‌رستراوانه‌) ی بێجگه‌ له‌ خودان چییان دروست کردووه‌ (هیچیان دروست نه‌کردووه‌) به‌ڵکو سته‌مکاران له‌ گومڕایی یه‌کی ئاشکرادان.
  سوێند به‌خوا به‌ڕاستی دانای و حیکمه‌تمان دا به‌ لوقمان (و پێمان وت) سوپاسی خوا بکه‌ جا هه‌رکه‌س شوکرانه‌ بژێری خوا بکات ئه‌وه‌ بێگومان شوکرانه‌ بژێری (بۆ قازانج و سوودی) خۆی ده‌کات هه‌رکه‌سیش ناسوپاسی کردبێ (زیانی به‌خوا نه‌گه‌یاندووه‌) ئه‌وه‌ بێگومان خوا بێ نیازی سوپاس کراوه‌.
  ئه‌ی (موحه‌ممه‌د(صلی الله‌ علیه‌ وسلم)) باسی ئه‌و کاته‌ بکه‌ که‌ لوقمان به‌ کوڕه‌که‌ی وت که‌ ئامۆژگاری ده‌کرد (ووتی) ئه‌ی کوڕه‌ شیرینه‌که‌م هاوبه‌ش بۆ خوا دامه‌نێ چونکه‌ به‌ڕاستی هاوبه‌ش دانان بۆ خوا سته‌مێکی زۆر گه‌وره‌یه‌.
  وه‌ فه‌رمانمان داوه‌ به‌ ئاده‌می (به‌ چاکی هه‌ڵس و که‌وت کردن له‌گه‌ڵ) دایك و باوکی دا، دایکی هه‌ڵی ئه‌گرێ به‌ دووگیانی (پێ ی لاواز ده‌بێ) لاوازی له‌ دوای لاوازی و بڕینه‌وه‌ی له‌ شیر له‌ (دوا ته‌مه‌نی) دوو ساڵیه‌وه‌ (وه‌ فه‌رمانمان به‌ ئاده‌می دا) که‌ سوپاس گوزاری من (خوا) و باوك و دایکت بکه‌ ته‌نها بۆ لای منه‌ گه‌ڕانه‌وه‌تان.
  وه‌ ئه‌گه‌ر (باوك و دایکت) ئه‌وپه‌ڕی هه‌وڵیان دا له‌گه‌ڵت بۆ ئه‌وه‌ی شتێ بکه‌یت به‌ هاوبه‌شی من که‌ هیچ زانیاری یه‌کت پێی نی یه‌ ئه‌وه‌ گوێڕایه‌ڵییان مه‌که‌ به‌ڵام له‌ دنیادا زۆر به‌چاکی هاوڕێ یه‌تیان بکه‌ و شوێن ڕێگای که‌سێك بکه‌وه‌ که‌ به‌ دڵسۆزی گه‌ڕاوه‌ته‌وه‌ بۆ لای من (له‌دوا ڕۆژدا) گه‌ڕانه‌وه‌تان ته‌نها بۆ لای منه‌ ئینجا هه‌واڵتان ده‌ده‌مێ به‌و کرده‌وانه‌ی که‌ کردووتانه‌.
  لقمان وتی: ئه‌ی کوڕه‌ شیرینه‌که‌م به‌ڕاستی ئه‌و (چاکه‌ و تاوانه‌) ئه‌گه‌ر کێشی تۆوه‌ خه‌رته‌له‌یه‌کیش بێت له‌ناو به‌ردێکدا یا له‌ناو ئاسمانه‌کان یا له‌ زه‌وی دا بێت خوا (له‌ قیامه‌ت دا) ده‌یهێنێ به‌ڕاستی خوا وردبین و ئاگاداره‌.
  ئه‌ی کوڕه‌ شیرینه‌که‌م نوێژ به‌جێ بێنه‌ و فه‌رمان بکه‌ به‌چاکه‌و به‌رگری بکه‌ له‌ خراپه‌ هۆگرو به‌ ئارام به‌ له‌سه‌ر هه‌ر به‌ڵاو ناخۆشی یه‌ك تووشت دێ بێگومان ئه‌وه‌ له‌و کاره‌ گه‌ورانه‌یه‌ که‌ خوا پێویستی کردووه‌.
  ڕوو له‌ خه‌ڵك وه‌رمه‌گێڕه‌ و به‌ که‌شخه‌ و فیزه‌وه‌ مه‌ڕۆ به‌ زه‌وی دا چونکه‌ به‌ڕاستی خوا هیچ خۆ به‌زل زانێکی شانازی که‌ری خۆش ناوێ.
  وه‌ له‌ ڕۆشتندا مام ناوه‌ندی به‌ (نه‌ هێواش به‌ نه‌په‌له‌) (له‌ قسه‌ کردندا) ده‌نگت نزم بکه‌ره‌وه‌ به‌ڕاستی ناخۆش ترینی ده‌نگه‌کان ده‌نگی (سه‌ڕه‌ی) گوێ درێژه‌.
  ئایا نه‌تان زانیوه‌ که‌ به‌ڕاستی خوا ڕامی هێناوه‌ بۆتان ئه‌وه‌ی له‌ ئاسمانه‌کان و ئه‌وه‌ی له‌ زه‌وی دایه‌ وه‌ نیعمه‌ته‌کانی به‌ فراوانی ڕشتووه‌ به‌سه‌رتاندا چ دیار و ئاشکرا و چ په‌نهان و نادیاره‌ هه‌ندێ له‌ ئاده‌می موجاده‌له‌ و ده‌مه‌قاڵێ ده‌کات له‌باره‌ی خواوه‌ به‌بێ هیچ زانیاریه‌ك یا ڕێنموونی یه‌ك یا کتێبێکی ڕوون که‌ره‌وه‌.
  وه‌ کاتێ پێیان بووترێ شوێن ئه‌و (ئایینه‌) بکه‌ون خوا ناردوویه‌تی یه‌ خواره‌وه‌ ده‌ڵێن نه‌خێر به‌ڵکو ئێمه‌ شوێن ئه‌و (ئایینه‌) ده‌که‌وین که‌ باوو باپیرانمان له‌سه‌ری بوون ئه‌گه‌ر چی شه‌یتان بانگیان بکات بۆ سزای ئاگری هه‌ڵگیرساوی دۆزه‌خ.
  هه‌ر که‌سێك به‌ڕاستی ڕوو بکاته‌ خوا (خۆی بداته‌ ده‌ست خوا) و چاکه‌کار بێ (له‌ گوفتار و کردارا) ئه‌وه‌ بێگومان ده‌ستی گرتووه‌ به‌ به‌هێزترین ده‌سته‌ گییره‌وه‌، وه‌ سه‌رئه‌نجامی هه‌موو کارێك ته‌نها بۆ لای خوایه‌.
  وه‌ هه‌ر که‌س بێ بڕوا بوو با بێ بڕوایی یه‌که‌ی خه‌فه‌تبارت نه‌کات گه‌ڕانه‌وه‌یان ته‌نها بۆ لای ئێمه‌یه‌ ئینجا هه‌واڵیان ده‌ده‌ینێ به‌وه‌ی کردوویانه‌ به‌ڕاستی خوا به‌وه‌ی له‌ناو دڵه‌کاندایه‌ ئاگاداره‌.
  که‌مێ نازو نیعمه‌تیان پێ ده‌ده‌ین (له‌ دنیادا) له‌پاشان ناچاریان ده‌که‌ین که‌ بڕۆنه‌ ناو سزای سه‌خته‌وه‌.
  سوێند به‌خوا ئه‌گه‌ر پرسیاریان لێ بکه‌یت کێ ئاسمانه‌کان و زه‌وی دروست کردووه‌ بێگومان ده‌ڵێن: خوا (ئه‌ی موحه‌ممه‌د(صلی الله‌ علیه‌ وسلم)) بڵێ: سوپاس بۆ خوا (که‌ دان به‌و ڕاستی یه‌دا ده‌نێن) به‌ڵام زۆربه‌یان نازانن.
  هه‌ر هی خوایه‌ ئه‌وه‌ی له‌ ئاسمانه‌کان و زه‌وی دایه‌ به‌ڕاستی هه‌ر خوایه‌ بێ نیازی ستایش  کراو.
  بێگومان ئه‌گه‌ر هه‌رچی دره‌خت له‌ زه‌وی دایه‌ قه‌ڵه‌م و پێنووس بێت هه‌موو ده‌ریای زه‌وی ببێته‌ مره‌که‌ب حه‌وت ده‌ریای تر دوای ئه‌و(ه‌ی باسکرا) ببێت به‌ مره‌که‌ب وته‌ و زانراوه‌کانی خوا دوایی نایه‌ن و ته‌واو نابن به‌ڕاستی خوا زاڵی کار دروسته‌.
  دروست کردنی هه‌مووتان (له‌ سه‌ره‌تاوه‌) و زیندووکردنه‌وه‌تان وه‌ك (دروست کردن و زیندووکردنه‌وه‌ی) ته‌نیا که‌سێك وایه‌ به‌ڕاستی خوا بیسه‌ری بینایه‌.
  ئایا نه‌تانزانیوه‌ که‌ به‌ڕاستی خوا شه‌و ده‌کات به‌ناو ڕۆژدا وه‌ ڕۆژ ده‌کات به‌ناو شه‌ودا وه‌ خۆرو مانگی ڕام هێناوه‌ هه‌ر یه‌که‌یان تا ماوه‌ی دیاری کراو (بۆیان) ده‌گه‌ڕێن وه‌ به‌ڕاستی خوا به‌وه‌ی ده‌یکه‌ن خه‌به‌رداره‌.
  ئه‌مه‌ له‌به‌ر ئه‌وه‌یه‌ بێگومان ته‌نها خوا ڕاسته‌ و حه‌قه‌ و به‌ڕاستی ئه‌وه‌ی هاواری لێ ده‌که‌ن و ده‌یپه‌رستن بێجگه‌ له‌و (خوا) به‌تاڵ و ناڕاسته‌ وه‌ بێگومان هه‌ر خوا بڵندو گه‌وره‌یه‌.
  ئایا نه‌تزانیوه‌ (نه‌ت دیوه‌) که‌ که‌شتیه‌کان به‌ چاکه‌و فه‌زڵی خوا ده‌ڕۆن له‌ ده‌ریادا بۆ ئه‌وه‌ی هه‌ندێ له‌ نیشانه‌کانی خۆیتان نیشان بدات چونکه‌ به‌ڕاستی له‌مه‌دا (که‌باسکرا) چه‌ند به‌ڵگه‌یه‌ هه‌یه‌ بۆ هه‌موو ئارامگرێکی شوکرانه‌ بژێر.
  وه‌ هه‌رکاتێ (له‌ ده‌ریادا) شه‌پۆلێکی وه‌ك هه‌وره‌کان دایان پۆشێ (ترسی نوقم بوونیان ببێ) هاوار له‌ خوا ده‌که‌ن دڵسۆزانه‌ هه‌ر بۆ ئه‌و ملکه‌چ ده‌بن ئینجا کاتێ (خوا) ڕزگاری کردن بۆ وشکانی ئه‌وسا هه‌ندێکیان مام ناوه‌ندی یه‌ (هه‌ندێکی تریان کافره‌ وه‌دان نانێ به‌ چاکه‌ی خوادا) که‌س نیشانه‌کانی ئێمه‌ ئینکار ناکات جگه‌ له‌ په‌یمان شکێنانی ناشوکور واته‌ سپڵه‌.
  ئه‌ی ئاده‌می خۆ بپارێزن له‌ (تۆڵه‌ی) په‌روه‌ردگارتان له‌و ڕۆژه‌ش بترسن هیچ باوکێ تاوانی ڕۆڵه‌که‌ی هه‌ڵناگرێ و هیچ ڕۆڵه‌یه‌کیش شتێك له‌ تاوانی باوکی هه‌ڵناگرێ بێگومان به‌ڵێنی خوا حه‌ق و ڕاسته‌ که‌واته‌ با ژیانی دنیا هه‌ڵتان نه‌خه‌ڵه‌تێنێ وه‌ با شه‌یتانی فریوده‌ر به‌ (بیانوی به‌زه‌یی و لێبوردنی) خوا نه‌تان خه‌ڵه‌تێنێ.
  به‌ڕاستی ته‌نها لای خوایه‌ زانیاری (کاتی هاتنی) ڕۆژی دوایی وه‌ هه‌ر خوا باران ده‌بارێنێ ته‌نها خوا ده‌زانێ به‌وه‌ی له‌ منداڵدانی( دایکان) دایه‌ وه‌ هیچ که‌س نازانێ سبه‌ینێ (له‌ داهاتوودا) چی ده‌کات وه‌ هیچ که‌س نازانێ له‌ چ شوێن و زه‌وی یه‌ك دا ده‌مرێ به‌ڕاستی خوا زاناو ئاگاداره‌.
  به‌ (ئه‌لیف، لام، میم) ده‌خوێنرێته‌وه‌ بۆ ماناکه‌ی سه‌رنجی سه‌ره‌تای سوره‌تی (البقرة) بده‌.
  هێنانه‌ خواره‌وه‌ی ئه‌م قورئانه‌ هیچ گومانی تێدا نی یه‌ له‌لایه‌ن په‌روه‌ردگاری جیهانیانه‌وه‌یه‌.
  ئایا (بێ بڕواکان) ده‌ڵێن: موحه‌ممه‌د(صلی الله‌ علیه‌ وسلم) خۆی ئه‌م (قورئانه‌ی) هه‌ڵبه‌ستووه‌ (نه‌خێر هه‌ڵی نه‌به‌ستووه‌) به‌ڵکو ئه‌و (قورئانه‌) ڕاسته‌ له‌لایه‌ن په‌روه‌ردگارته‌وه‌ (هاتووه‌) بۆ ئه‌وه‌ی به‌و (قورئانه‌) بترسێنێ خه‌ڵکێ که‌ له‌ پێش تۆ هیچ ترسێنه‌رێکیان بۆ نه‌هاتووه‌ به‌ڵکو ڕێنموونی وه‌رگرن.
  خوا زاتێکه‌ ئاسمانه‌کان و زه‌وی و ئه‌وه‌ی له‌ نێوانیاندایه‌ به‌دی هێناوه‌ له‌ شه‌ش ڕۆژدا پاشان چووه‌ سه‌ر عه‌رش (ئیمانمان پێیه‌تی و چۆنیه‌تیه‌که‌ی نازانین) بێجگه‌ له‌و (خوا) هیچ پشتیوان و تکا کارێکتان نی یه‌ ده‌ی بۆ بیرناکه‌نه‌وه‌ و په‌ند وه‌رناگرن.
  خوا هه‌موو کاروباره‌کان به‌ڕێوه‌ ده‌بات له‌ ئاسمانه‌وه‌ تا زه‌وی (هه‌تا ڕۆژی دوای) له‌ پاشان هه‌موو ئه‌و کاروباره‌ به‌رز ده‌بێته‌وه‌ بۆ لای خۆی له‌ ڕۆژێکدا (قیامه‌تدا) که‌ ئه‌ندازه‌که‌ی هه‌زار ساڵه‌ له‌و ساڵانه‌ی ئێوه‌ ده‌یژمێرن.
  ئه‌و(خوا) زانایه‌ به‌ هه‌موو نهێنی و ئاشکرایه‌ك به‌ ده‌سه‌ڵات و میهره‌بانه‌.
  زاتێکه‌ هه‌موو شتێکی به‌ جوانترین شێوه‌ دروست کردووه‌ جا مرۆڤی له‌ سه‌ره‌تاوه‌ له‌ قوڕ دروست کرد.
  له‌ پاشان نه‌وه‌ی مرۆڤی له‌ پوخته‌یه‌ له‌ ئاوی بێ نرخ و قێزه‌ون دروست کردووه‌.
  له‌ پاشان ڕێك و پێکی کرد (به‌ شێوه‌ی ئاده‌می) و له‌ گیانی تایبه‌تی خۆیی کرد به‌ به‌ریدا گوێ و چاو و دڵی پێ به‌خشیوون به‌ڵام زۆر که‌م سوپاسی خوا ده‌که‌ن.
  بێ بڕواکان ده‌ڵێن: ئایا کاتێ (مردین و له‌شمان ڕزاو) له‌ ناو زه‌وی دا گوم بووین ئایا (زیندوو ده‌کرێینه‌وه‌و) دروست کردنێکی تازه‌مان ده‌بێ (وانی یه‌) به‌ڵکو ئه‌وان باوه‌ڕیان نی یه‌ به‌ خزمه‌ت په‌روه‌ردگاریان بگه‌ن (بۆ دادگایی) قیامه‌ت.
  ئه‌ی (موحه‌ممه‌د(صلی الله‌ علیه‌ وسلم)) بڵێ فریشته‌ی گیان کێشان که‌ گیان کێشانی ئێوه‌ی پێ سپێراوه‌ ده‌تان مرێنێ له‌ پاشان بۆ لای په‌روه‌ردگارتان ده‌گه‌ڕێنرێنه‌وه‌.
  ئه‌گه‌ر ده‌بینی کاتێ (له‌ قیامه‌ت دا) تاوانباران له‌ حوزوری په‌روه‌ردگاریاندا (له‌ خه‌جاڵه‌تی دا) سه‌ریان داخستووه‌ (ده‌ڵێن) ئه‌ی په‌روه‌ردگاری ئێمه‌ (ئه‌وه‌ی به‌ڵێنت پێ دابووین) دیمان و بیستمان ده‌ی بمانگێڕه‌ره‌وه‌ (بۆ دنیا) تا کرده‌وه‌ی چاك بکه‌ین به‌ڕاستی ئێمه‌ دڵنیاین له‌ قیامه‌ت.
  ئه‌گه‌ر بمانویستایه‌ ڕێنموونیمان به‌ هه‌موو که‌سێ ده‌دا به‌ڵام به‌ڵێنی من چه‌سپاو جێگیر بووه‌ که‌ بێگومان دۆزه‌خ پڕ ده‌که‌م له‌ په‌ری و ئاده‌می تێکڕا.
  که‌واته‌ (سزای دۆزه‌خ) بچه‌ژن چونکه‌ گه‌یشتن به‌م ڕۆژه‌تان له‌ بیرکردبوو به‌ڕاستی ئێمه‌ش ئێوه‌مان له‌بیر خۆمان برده‌وه‌ و سزای به‌رده‌وام بچێژن به‌هۆی ئه‌وه‌ی ده‌تانکرد (له‌ دنیا) دا.
  ته‌نها که‌سانێ باوه‌ڕ به‌ ئایه‌ته‌کانی ئێمه‌ دێنن هه‌ر کاتێ به‌و(ئایه‌تانه‌) ئامۆژگاری بکرێن ئه‌که‌ون به‌ ڕوودا به‌ سوژده‌ بردنه‌وه‌ و به‌ پاکی ستایشی په‌روه‌ردگاریان ده‌که‌ن و خۆیان به‌ گه‌وره‌ دانانێن.
  ته‌نشتیان دوور ئه‌که‌وێته‌وه‌ له‌ جێگای خه‌وتنیان (له‌خه‌و هه‌ڵده‌سن شه‌و نوێژ ده‌که‌ن) هاوارو نزا له‌ په‌روه‌ردگاریان ده‌که‌ن به‌ترس و هیواوه‌ و له‌و‌ ڕۆزی و سامانه‌ی پێمان داون ده‌به‌خشن.
  ئینجا هیچ که‌س نازانێ چی شاراوه‌ته‌وه‌ بۆیان له‌ (به‌هه‌شت دا که‌ هۆی) گه‌شبوونی چاوانن ئه‌م پاداشته‌ (ده‌درێنه‌وه‌) به‌هۆی ئه‌و کرده‌وانه‌وه‌ی که‌ کردویانه‌.
  ده‌ی ئایا که‌سێ ئیماندار بووبێ وه‌ك که‌سێکه‌ ده‌رچووبێ له‌ ئیمان (فاسق بووبێ) هه‌رگیز چونیه‌ك نین.
  جا ئه‌وانه‌ی که‌ باوه‌ڕیان هێناوه‌ و کرده‌وه‌ چاکه‌کانیان کردووه‌ ئه‌وه‌ به‌هه‌شتانێکی پڕ ڕێزو خۆشیان بۆ هه‌یه‌ به‌هۆی ئه‌و کرده‌وانه‌وه‌ی که‌ ده‌یان کرد.
  وه‌ ئه‌وانه‌ی که‌ فاسق بوون ئه‌وه‌ جێگایان ئاگره‌ هه‌ر کاتێ بیانه‌وێ له‌ دۆزه‌خ ده‌رچن دووباره‌ ده‌یانگێڕنه‌وه‌ ناو دۆزه‌خ و پێیان ده‌ووترێ بچه‌ژن سزای ئه‌و ئاگره‌ی که‌ ئێوه‌ باوه‌ڕتان پێ نه‌ده‌کرد.
  وه‌ به‌ڕاستی ئێمه‌ سزای دنیایان پێ ده‌چێژین جگه‌ له‌ سزای هه‌ره‌ گه‌وره‌(ی دۆزه‌خ) تا بگه‌ڕێنه‌وه‌ بۆ لای خوا.
  وه‌ کێ سته‌مکارتره‌ له‌و که‌سه‌ی به‌ ئایه‌ته‌کانی په‌روه‌ردگاری ئامۆژگاری بکرێت دوا ئه‌وه‌ ڕووی وه‌رگێڕێ به‌ڕاستی ئێمه‌ تۆڵه‌ سێنه‌رین له‌ تاوانباران.
  سوێند به‌خوا به‌ڕاستی ئێمه‌ ته‌وراتمان دا به‌ مووسا ئینجا گومانت نه‌بێ (ئه‌ی موحه‌ممه‌د(صلی الله‌ علیه‌ وسلم)) له‌ گه‌شتنت به‌ مووسا (یا گومانت نه‌بێ له‌ گه‌یشتنی ته‌ورات به‌ مووسا) وه‌ ئێمه‌ ئه‌و (ته‌وراته‌) مان کر دبه‌ ڕێنموونیی که‌ری نه‌وه‌ی ئیسرائیل.
  وه‌ له‌ناو ئه‌واندا پێشه‌وایانێکمان دانا ڕێنموونیی (خه‌ڵك) یان ده‌کرد به‌ فه‌رمانی ئێمه‌ کاتێ خۆیان گرت و به‌ ئایه‌ته‌کانی ئێمه‌ دڵنیا بوون (باوه‌ڕی پته‌ویان) هێنا.
  بێگومان په‌روه‌ردگارت بڕیار ده‌دات له‌ نێوان (به‌نده‌کانی دا) له‌ ڕۆژی قیامه‌ت دا له‌وه‌ی ئه‌وان تێیدا جیاواز بوون.
  ئایا (ڕێگای ڕاست) ڕوون نه‌بۆته‌وه‌ بۆیان که‌ ئێمه‌ پێش ئه‌مان زۆر گه‌ل و نه‌وه‌مان له‌ناو بردووه‌ ئه‌مان (بێ باوه‌ڕانی مه‌ککه‌) به‌ شوێن و خانووه‌ (وێران کراوه‌) کانی ئه‌واندا هاتوچۆ ده‌که‌ن به‌ڕاستی له‌ (تیاچوونی) ئه‌واندا چه‌ند به‌ڵگه‌ی گه‌وره‌ هه‌یه‌ ده‌ی ئایا ئه‌وانه‌ (ئه‌و ڕاستییانه‌) نابیستن.
  ئایا نابینن و نازانن که‌ ئێمه‌ ئاو ده‌نێرین بۆ زه‌وی وشکی بێ ڕووه‌ك ئینجا به‌هۆی ئه‌و (ئاوه‌وه‌) کشتوکاڵ و گژوگیا ده‌ڕوێنین که‌ ئاژه‌ڵیان لێی ده‌له‌وه‌ڕێ و خۆشیان لێی ده‌خۆن ده‌ی ئایا ئه‌وانه‌ نابینن.
  وه‌ (بێ باوه‌ڕانی مه‌ککه‌ به‌ موسوڵمانان) ده‌ڵێن ئه‌م حوکم و بڕیاردانی قیامه‌ته‌، که‌ی ده‌بێ ئه‌گه‌ر ئێوه‌ ڕاستگۆن.
  ئه‌ی (موحه‌ممه‌د(صلی الله‌ علیه‌ وسلم)) بڵێ ڕۆژی بڕیاردانی قیامه‌ت باوه‌ڕ هێنان سوود ناگه‌یه‌نێ به‌وانه‌ی بێ باوه‌ڕ بوون له‌ دنیادا و مۆڵه‌تیشیان پێ نادرێ.
  جا (ئه‌ی موحه‌ممه‌د(صلی الله‌ علیه‌ وسلم)) ڕوویان لێ وه‌رگێڕه‌و گوێیان مه‌ده‌رێ وه‌ تۆ چاوه‌ڕوانی بکه‌ بێگومان ئه‌وانیش چاوه‌ڕوانن.
  ئه‌ی پێغه‌مبه‌ر(صلی الله‌ علیه‌ وسلم) (به‌رده‌وام) له‌ خوا بترسه‌ به‌گوێی کافران و ناپاکان مه‌که‌ بێگومان خوا زانای کاربه‌جێ یه‌.
  وه‌ شوێن ئه‌وه‌ بکه‌وه‌ که‌ له‌ په‌روه‌ردگارته‌وه‌ سرووش کراوه‌ بۆت به‌ڕاستی خوا به‌وه‌ی که‌ ده‌یکه‌ن ئاگاداره‌.
  پشت هه‌ر به‌خوا ببه‌سته‌ وه‌ خوا به‌سه‌ پارێزه‌ر بێت.
  خوا دای نه‌ناوه‌ بۆ هیچ پیاوێك (ئاده‌می یه‌ك) دوو دڵ له‌ناو سنگیدا وه‌ (خوا) ئه‌و هاوسه‌رانه‌تانی نه‌کردۆته‌ دایکتان که‌ (ظهار) یان له‌گه‌ڵ ده‌که‌ن (پێیان ده‌ڵێن ئێوه‌ وه‌ك پشتی دایکمان وان بۆ ئێمه‌) وه‌ خوا به‌ کوڕ کراوه‌کانتانی نه‌کردۆته‌ کوڕتان ئه‌وه‌ قسه‌ی سه‌ر زاره‌کی تانه‌ خواش وته‌ی ڕاست ده‌ڵێ هه‌ر ئه‌ویش ڕێنموونیی (خه‌ڵك) ده‌کات بۆ ڕێگای ڕاست.
  ئه‌و به‌ کوڕکراوانه‌ به‌ ناوی باوکیانه‌وه‌ بانگیان بکه‌ن ئه‌وه‌ ڕاستره‌ به‌لای خواوه‌ ئینجا ئه‌گه‌ر باوکیان نه‌ناسن (تا به‌ ناویانه‌وه‌ بانگیان بکه‌ن) ئه‌وانه‌ برای ئایینی و دۆست و خۆشه‌ویستانن هیچ گوناهێکتان له‌سه‌ر نی یه‌ له‌و (بانگ کردنه‌دا) که‌ به‌ نه‌زانین گوتبێتان (پێش هاتنی ئه‌م ئایه‌ته‌) به‌ڵام (گوناهبار ده‌بن) ئه‌گه‌ر به‌ دڵ و به ‌ده‌س ئه‌نقه‌ست بیکه‌ن وه‌ خوا لێبورده‌ی میهره‌بانه‌.
  پێغه‌مبه‌ر(صلی الله‌ علیه‌ وسلم) له‌ خودی بڕواداران بۆ خۆیان له‌ پێشتره‌ خێزانه‌کانیشی دایکی باوه‌ڕدارانن و ئه‌وانه‌ (به‌ نه‌سه‌ب) خزمی یه‌کترن (ئه‌گه‌ر موسوڵمان بن) له‌ قورئانی خوادا بۆ یه‌کتری له‌ پێشترن (میرات له‌یه‌کتر به‌رن) له‌ ئیمانداران و کۆچه‌ران (که‌ خزم نین) مه‌گه‌ر خۆتان چاکه‌یه‌ك (به‌خشین یا وه‌سێتێ) به‌ دۆست و خۆشه‌ویستانتان بکه‌ن ئه‌و بڕیاره‌ له‌ قورئاندا (لوح المحفوظ دا) نوسراوه‌.
   ئه‌ی موحه‌ممه‌د(صلی الله‌ علیه‌ وسلم) بیریان بخه‌ره‌وه‌ کاتێ که‌ په‌یمانمان وه‌رگرت له‌ پێغه‌مبه‌ران هه‌روه‌ها له‌ تۆو نووح و ئیبراهیم و مووسا و عیسای کوڕی مه‌ریه‌م وه‌ له‌ هه‌موویان په‌یمانی به‌هێزو پته‌ومان وه‌رگرت.
  بۆ ئه‌وه‌ی (خوا) پرسیار له‌ ڕاست گۆیان بکات ده‌رباره‌ی ڕاستییان و سزای پڕ ئێش و ئازاریشی ئاماده‌ کردووه‌ بۆ بێ باوه‌ڕان.
  ئه‌ی ئه‌و که‌سانه‌ی که‌ باوه‌ڕتان هێناوه‌ بیر له‌ چاکه‌و به‌هره‌ی خوا بکه‌نه‌وه‌ به‌سه‌رتانه‌وه‌ کاتێ له‌شکرێکی زۆرتان بۆ هات (له‌ جه‌نگی خه‌نده‌قدا) ئینجا ئێمه‌ بایه‌کی به‌هێزمان بۆ ناردن و له‌شکری (فریشته‌ش) که‌ ئێوه‌ نه‌تان بینین وه‌ خوا به‌وه‌ی ئێوه‌ ده‌یکه‌ن بینایه‌.
  کاتێ (بێ باوه‌ڕان) هێرشیان بۆ هێنان له‌ سه‌رووتانه‌وه‌ و له‌ خوارتانه‌وه‌ (چوار ده‌وری مه‌دینه‌تان گرت) وه‌ چاوه‌کان ئه‌بڵه‌ق بوون و دڵه‌کان (له‌ ترسا) گه‌یشتبوونه‌ گه‌روو و گومانی جۆر به‌ جۆرتان به‌ خوا ده‌برد.
  له‌وێدا ئیمانداران تاقی کرانه‌وه‌ و ڕاوه‌شێنران به‌ ڕاوه‌شاندنێکی توند.
  بیربکه‌نه‌وه‌ کاتێ دوو ڕووه‌کان و ئه‌وانه‌ی له‌ دڵیاندا نه‌خۆشی هه‌بوو وتیان خواو پێغه‌مبه‌ره‌که‌ی بێجگه‌ له‌ ته‌فره‌دان هیچ به‌ڵێنێکیان پێ نه‌داین.
  وه‌ کاتێ ده‌سته‌یه‌ له‌و (ناپاکانه‌) وتیان: ئه‌ی دانیشتوانی مه‌دینه‌ ئێره‌ جێ ی مانه‌وه‌تان نی یه‌ ده‌ی بگه‌ڕێنه‌وه‌ وه‌ کۆمه‌ڵێ تر له‌وان مۆڵه‌تی گه‌ڕانه‌وه‌ له‌ پێغه‌مبه‌ر(صلی الله‌ علیه‌ وسلم) ده‌خوازن ده‌یان وت: خانووه‌کانمان بێ پارێزه‌ر و ڕووت و که‌لێناویه‌ له‌ کاتێکدا واش نه‌بوو (که‌ ده‌یان وت) ئه‌وان ته‌نها مه‌به‌ستیان هه‌ڵهاتن بوو.
  وه‌ ئه‌گه‌ر هێرش بهێنرایه‌ته‌ سه‌ریان له‌ هه‌موو لایه‌کی (مه‌دینه‌) وه‌ ئینجا داوای کافر بوون و جه‌نگ کردنیان لێ بکرایه‌ (دژ به‌تۆ ئه‌ی موحه‌ممه‌د(صلی الله‌ علیه‌ وسلم)) داواکه‌یان به‌جێ ده‌هێنا (و به‌گوێیان ده‌کردن) وه‌ ئه‌م داوایان دوا نه‌ده‌خست ماوه‌یه‌کی که‌م نه‌بێت.
  بێگومان ئه‌وانه‌ له‌پێش ئه‌م (ڕووداوه‌) په‌یمانیان به‌خوا دابوو که‌ (له‌ غه‌زادا) پشت هه‌ڵناکه‌ن و ڕاناکه‌ن وه‌ په‌یمانێ درا به‌ خوا (خاوه‌نه‌که‌ی) لێپرسراو ده‌بێ.
  ئه‌ی موحه‌ممه‌د(صلی الله‌ علیه‌ وسلم) به‌ دووڕووه‌کان بڵێ هه‌ڵهاتن سوودتان پێ ناگه‌یه‌نێ ئه‌گه‌ر له‌مردن یا کوشتن هه‌ڵبێن (خۆتان بدزنه‌وه‌) جا له‌و کاته‌دا به‌هره‌و خۆشی ژیانتان پێ نادرێ ماوه‌یه‌کی که‌م نه‌بێ.
  بڵێ کێ یه‌ ئه‌و که‌سه‌ی ئێوه‌ له‌ خوا ده‌پارێزێ ئه‌گه‌ر خوا زیان و خراپه‌ یا به‌زه‌یی و ڕه‌حمه‌تی بۆ ئێوه‌ بوێ بێجگه‌ له‌ خوا بۆ ئه‌وان نی یه‌ هیچ پشتیوان و یارمه‌تی ده‌رێك.
  بێگومان خوا ده‌زانێ به‌و که‌سانه‌تان که‌ سارد که‌ره‌وه‌ و گه‌ڕێنه‌ره‌وه‌ی (موسوڵمانان له‌ جیهاد) که‌ به‌ براده‌ره‌کانیان ده‌ڵێن: وه‌رن بۆ لای ئێمه‌ (و خۆیان ده‌دزییه‌وه‌ له‌ جیهاد) ئه‌وانه‌ نایه‌ن بۆ جه‌نگ و غه‌زا زۆر به‌که‌می نه‌بێ.
  له‌ئاستی ئێوه‌دا (موسوڵمانان) چرووکن ئینجا کاتێ (به‌هۆی جه‌نگه‌وه‌) ترس و بیم په‌یدا بێت ده‌یان بینی به‌جۆرێ سه‌یرت ده‌که‌ن (له‌ترسی جه‌نگ) چاویان به‌م لاولادا ده‌سوڕێ به‌ وێنه‌ی که‌سێ له‌ سه‌ره‌مه‌رگدا بێهۆشی به‌سه‌ردا بێ به‌ڵام کاتێ ترسه‌که‌ ڕۆشت و نه‌ما به‌زمانی تیژ زمانتان لێ درێژ ده‌که‌ن (وه‌ داوای غه‌نیمه‌تتان لێ ده‌که‌ن) که‌چی چرووك و ڕژده‌ن له‌سه‌ر ماڵ و غه‌نیمه‌ت ئا ئه‌وانه‌ باوه‌ڕیان نه‌هێنا بوو بۆیه‌ خوا کرده‌وه‌یانی پوچه‌ڵ کرده‌وه‌ وه‌ ئه‌مه‌ به‌لای خواوه‌ (کارێکی) ئاسانه‌.
  وایان ده‌زانی کۆمه‌ڵه‌کان (له‌شکریان هێنابوو) نه‌ڕۆشتوون وه‌ ئه‌گه‌ر ئه‌و کۆمه‌ڵانه‌ بگه‌ڕێنه‌وه‌ (بۆ سه‌ر مه‌دینه‌) ئاواتیان ده‌خواست که‌ له‌ناو عه‌ره‌بی ده‌شته‌کی یه‌کان به‌ دوو بوونایه‌ (له‌ ترسی جه‌نگ) له‌ دووره‌وه‌ پرسیاریان له‌ هه‌واڵی ئێوه‌ بکردایه‌ وه‌ ئه‌گه‌ر له‌ناو ئێوه‌دا بوونایه‌ جه‌نگیان نه‌ده‌کرد زۆر به‌که‌می نه‌بێ.
  سوێند به‌خوا به‌ڕاستی له‌ پێغه‌مبه‌ری خوادا (صلی الله‌ علیه‌ وسلم) بۆ ئێوه‌ هه‌یه‌ سه‌ر مه‌شقی و پێشه‌وایه‌تی چاك بۆ که‌سێ به‌هیوای خواو (پاداشتی) ڕۆژی دوایی یه‌ وه‌ زۆر یادی خوا ده‌کات.
  وه‌ کاتێ ئیمانداران ئه‌و کۆمه‌ڵانه‌یان دی (له‌شکریان هێنابوو بۆ سه‌ر مه‌دینه‌) وتیان ئه‌مه‌ ئه‌و به‌ڵێنه‌یه‌ خواو پێغه‌مبه‌ره‌که‌ی به‌ ئێمه‌یان دابوو خواو پێغه‌مبه‌ره‌که‌ی ڕاستیان فه‌رموو (ئه‌و هه‌موو هێزی کوفره‌) ته‌نها ئیمان و مل که‌چیان پێ ی زیادی کرد.
  له‌ناو باوه‌ڕداران دا پیاوانێك هه‌ن ڕاستیان کرد له‌ ئه‌و په‌یمانه‌ی که‌ دابویان به‌خوا ئینجا هه‌ندێکیان نه‌زر و به‌ڵێنی خۆی به‌جێ هێنا (شه‌هید بوو) هه‌ندێکیشیان چاوه‌ڕوانن هیچ گوڕانێکیان (له‌ به‌ڵێنی خۆیان دا) نه‌کردووه‌.
  بۆ ئه‌وه‌ی (خوا) پاداشتی ڕاست گۆیان بداته‌وه‌ به‌هۆی ڕاستی یه‌کانه‌وه‌ وه‌ سزای دوو ڕووه‌کان بدات ئه‌گه‌ر بیه‌وێ یا ته‌وبه‌یان لێ وه‌رگرێ بێگومان خوا لێبورده‌ی میهره‌بانه‌.
  وه‌ خوا کافره‌کانی - ئه‌حزابی - گه‌ڕانده‌وه‌ به ‌ڕق و مه‌راقه‌وه‌ (بۆ وڵاتی خۆیان) هیچ خێر و ئاواتێکیان (له‌ناوبردنی ئیمانداران) ده‌ست نه‌که‌وت خوا ئیمان دارانی له‌ جه‌نگ پاراست (به‌هۆی بای توند و فریشته‌وه‌ کافرانی پرژو بڵاوکرد) وه‌ خوا هه‌میشه‌ به‌هێزی به‌ده‌سه‌ڵاته‌.
  خوا (به‌نی قوره‌یزه‌) که‌ پشتگیری ئه‌وان (قوره‌یش و غه‌طفان) یان کرد هێنانی یه‌ خواره‌وه‌ له‌ قه‌ڵاکانیان وه‌ ترسی خسته‌ ناو دڵیانه‌وه‌ کۆمه‌ڵێکیان ده‌کوژن وه‌ کۆمه‌ڵێکی تریان به‌دیل ده‌گرن.
  دوای تیاچوونی ئه‌وان خوا زه‌وی و خانوو سامانی ئه‌وانی دا به‌ئێوه‌ هه‌روه‌ها زه‌وییه‌کیش که‌ پێتان پیانه‌نابوو وه‌ خوا به‌سه‌ر هه‌مووشتێکدا به‌توانایه‌.
  ئه‌ی پێغه‌مبه‌ر(صلی الله‌ علیه‌ وسلم) به‌ خێزانه‌کانت بڵێ ئه‌گه‌ر ئێوه‌ ژیانی دنیا و ڕازاوه‌ی ئه‌وتان ده‌وێ ده‌ی هه‌مووتان وه‌رن موتعه‌تان پێ بده‌م (موتعه‌ پاره‌و شتومه‌کێکه‌ ده‌درێته‌ ئافره‌تی ته‌ڵاق دراو) وه‌ ته‌ڵاقتان بده‌م به‌ ته‌ڵاق دانێکی چاك و بێ زیان.
  وه‌ ئه‌گه‌ر ئێوه‌ خواو پێغه‌مبه‌ره‌که‌ی و پاداشتی ڕۆژی دوایی تان ده‌وێ ئه‌وه‌ بێگومان خوا ئاماده‌ی کردووه‌ بۆ چاکه‌کاران له‌ ئێوه‌ پاداشتێکی گه‌وره‌.
  ئه‌ی خێزانه‌کانی پێغه‌مبه‌ر(صلی الله‌ علیه‌ وسلم) هه‌ر کام له‌ئێوه‌ گوناهێکی گه‌وره‌ بکات سزای بۆ دوو به‌رابه‌ر ده‌کرێته‌وه‌ به‌ دوو قاتی (خه‌ڵکی تر) وه‌ ئه‌م دووقات کردنه‌وه‌ بۆ خوا ئاسانه‌.
  ئه‌ی خێزانه‌کانی پێغه‌مبه‌ر(صلی الله‌ علیه‌ وسلم) هه‌ر کام له‌ ئێوه‌ له‌سه‌ر گوێڕایه‌ڵی خواو پێغه‌مبه‌ره‌که‌ی به‌رده‌وام بێت وه‌ کرده‌وه‌ی چاکیش بکات دووجار پاداشتی پێ ده‌ده‌ین وه‌ ڕۆزییه‌کی چاك و خۆشمان بۆ ئاماده‌ کردووه‌ ( له‌ به‌هه‌شت) دا.
  ئه‌ی ژنانی پێغه‌مبه‌ر(صلی الله‌ علیه‌ وسلم) ئێوه‌ وه‌ك هیچ یه‌ك له‌ ئافره‌تانی دیکه‌ نین ئه‌گه‌ر خۆتان بپارێزن و له‌خوا بترسن که‌واته‌ به‌ خه‌مزه‌و نازه‌وه‌ قسه‌ مه‌که‌ن (وه‌ك له‌ ئافره‌تانی ڕه‌وشت نزم) نه‌وه‌کو ئه‌وه‌ی که‌ دڵی نه‌خۆشه‌ (ده‌روون نزمه‌) نیازی خراپ بکات وه‌ قسه‌ی چاك و به‌جێ بکه‌ن.
  وه‌ له‌ ماڵه‌کانی خۆتاندا بمێننه‌وه‌ وه‌ زینه‌ت و جوانی خۆتان ده‌رمه‌خه‌ن (له‌ناو خه‌ڵکی نا مه‌حره‌مدا) وه‌کو خۆ ده‌رخستنی ئافره‌تانی سه‌رده‌می نه‌فامی یه‌که‌م (پێش ئیسلام) نوێژ بکه‌ن و زه‌کات بده‌ن وه‌ گوێڕایه‌ڵی خواو پێغه‌مبه‌ره‌که‌ی بکه‌ن به‌ڕاستی خوا ده‌یه‌وێ ئه‌ی ئال و به‌یتی پێغه‌مبه‌ر(صلی الله‌ علیه‌ وسلم) هه‌ر جۆره‌ پیسی و گوناهێك له‌ ئێوه‌ دووربخاته‌وه‌ و پاك و خاوێنتان بکاته‌وه‌ به‌ ته‌واوی.
  وه‌ بیر بکه‌نه‌وه‌ له‌وه‌ی ده‌خوێنرێت له‌ ماڵه‌کانتاندا له‌ ئایه‌ته‌کانی خواو دانایی فه‌رمووده‌کانی پێغه‌مبه‌ر(صلی الله‌ علیه‌ وسلم) به‌ڕاستی خوا وردبینی ئاگاداره‌.
  به‌ڕاستی پیاوه‌ موسوڵمانه‌کان و ئافره‌ته‌ موسوڵمانه‌کان وه‌ پیاوه‌ باوه‌ڕداره‌کان و ئافره‌ته‌ باوه‌ڕداره‌کان و پیاوانی هه‌میشه‌ گوێڕایه‌ڵ و ئافره‌تانی هه‌میشه‌ گوێڕایه‌ڵ و پیاوه‌ ڕاست گۆکان و ئافره‌ته‌ ڕاست گۆکان و پیاوان و ئافره‌تانی خۆگرو به‌ئارام وه‌ پیاوانی له‌خوا ترس و ژنانی له‌خوا ترس و پیاوان و ئافره‌تانی به‌خشنده‌ و پیاوان و ئافره‌تانی ڕۆژوه‌وان پیاوان و ئافره‌تانی داوێن پاك پیاوانێ که‌ زۆر یادی خوا ده‌که‌ن و ئافره‌تانێ که‌ زۆر یادی خوا ده‌که‌ن خوا ئاماده‌ی کردووه‌ بۆ هه‌موویان لێخۆش بوون و پاداشتی گه‌وره‌.
  بۆ هیچ پیاوو ئافره‌تێکی باوه‌ڕدار نی یه‌ کاتێ خواو پێغه‌مبه‌ره‌که‌ی بڕیاری هه‌ر کارێکیان دا (بۆیان نی یه‌) که‌ سه‌رپشك بن له‌ کاره‌که‌یاندا وه‌ هه‌ر که‌س سه‌رپێچی خواو پێغه‌مبه‌ره‌که‌ی بکات ئه‌وه‌ به‌ڕاستی گومڕا بووه‌ به‌ گومڕا بونێکی ئاشکرا.
  بیربکه‌ره‌وه‌ کاتێ ده‌ت وت به‌ که‌سێ (زه‌یدی کوڕی حاریثه‌) که‌ خوا به‌هره‌ی به‌سه‌ردا ڕشتبوو تۆیش چاکه‌ت له‌گه‌ڵدا کردبوو (به‌ ئازاد کردنی و په‌روه‌رده‌کردنی) خێزانت (زه‌ینه‌ب) لای خۆت ڕاگره‌و بیهێڵه‌وه‌ وه‌ له‌خوا بترسه‌ له‌ دڵی خۆتدا شتێك ده‌شاریته‌وه‌ که‌ خوا ئاشکرای ده‌کات وه‌ له‌ (قسه‌ی) خه‌ڵك ده‌ترسی له‌ کاتێکدا خوا شیاوتره‌ که‌ لێ ی بترسی ئینجا کاتێ زه‌ید پێویستی به‌و (زه‌ینه‌ب) نه‌ما و ته‌ڵاقی دا ئێمه‌ ئه‌و (زه‌ینه‌ب) مان لێ ماره‌کردی بۆ ئه‌وه‌ی هیچ ناڕه‌حه‌تی (و تاوانێ) نه‌بێت له‌سه‌ر ئیمانداران له‌ (ماره‌کردنی) ژنانی به‌ کوڕ کراوه‌کانیاندا کاتێ پێویستیان پێیان نه‌ماو ته‌ڵاقیان دان وه‌ فه‌رمانی خوا (به‌ ماره‌ کردنی زه‌ینه‌ب بۆت) دراوه‌ و بڕاوه‌یه‌.
  هیچ ناڕه‌حه‌تی (تاوان) ێك له‌سه‌ر پێغه‌مبه‌ر(صلی الله‌ علیه‌ وسلم) نی یه‌ له‌ (ماره‌ کردنی زه‌ینه‌ب) که‌ خوا بڕیاری داوه‌ بۆی باوو ڕێگای (دانراوی) خوایه‌ له‌ناو پێغه‌مبه‌رانی له‌مه‌وپێشدا وه‌ فه‌رمانی خواش بڕیارێکی بڕیار دراوه‌.
  که‌سانێ که‌ په‌یامه‌کانی خوا ڕاده‌گه‌یه‌نن وه‌ له‌ (خوا) ده‌ترسن و بێجگه‌ له‌ خوا له‌ که‌سی تر ناترسن خوا به‌سه‌ به‌ چاودێر.
  موحه‌ممه‌د(صلی الله‌ علیه‌ وسلم) باوکی هیچ یه‌ك له‌ پیاوه‌کانتان نی یه‌ به‌ڵکو ئه‌و نێردراوی خواو کۆتاهه‌مینی پێغه‌مبه‌رانه‌ وه‌ خوا به‌ هه‌موو شتێك زانایه‌.
  ئه‌ی ئه‌وانه‌ی باوه‌ڕتان هێناوه‌ زۆر یادی خوا بکه‌ن.
  به‌ پاکی یادی خوا بکه‌ن به‌ به‌یانیان و ئێواران دا.
  ئه‌و زاتێکه‌ به‌زه‌یی خۆی ده‌ڕژێنێ به‌سه‌رتاندا و فریشته‌کانی داوا لێبوردنتان بۆ ده‌که‌ن به‌و هۆیه‌وه‌ (خوا) له‌ تاریکی یه‌کانه‌وه‌ ده‌رتان دێنێ به‌ره‌و نوورو ڕووناکی (ئیمان و ئیسلام) وه‌ خوا به‌ به‌زه‌یی یه‌ به‌ ئیمانداران.
  ڕۆژێ باوه‌ڕداران ده‌گه‌نه‌ خزمه‌ت ئه‌و (خوا) به‌خێرهاتنیان به‌ (ووشه‌ی) سه‌لامه‌ وه‌ خوا پاداشتی چاکی بۆ ئاماده‌ کردوون.
  ئه‌ی پێغه‌مبه‌ر(صلی الله‌ علیه‌ وسلم) بێگومان ئێمه‌ تۆمان ناردووه‌ (بۆ خه‌ڵکی) به‌ شایه‌ت و مژده‌ ده‌رو ترسێنه‌ر.
  و به‌بانگ خواز بۆ (ڕێگه‌ی) خوا به‌فه‌رمانی ئه‌و و چرایه‌کی ڕووناك که‌ره‌وه‌.
  وه‌ مژده‌ بده‌ به‌ ئیمانداران که‌ بێگومان بۆ ئه‌وان هه‌یه‌ به‌هره‌و به‌خششێکی گه‌وره‌ له‌لایه‌ن خواوه‌.
  گوێڕایه‌ڵی کافران و دووڕووان مه‌که‌ گوێ مه‌ده‌ به‌ ئازار دانی ئه‌وان (بۆ تۆ) و پشت هه‌ر به‌خوا ببه‌سته‌ وه‌ خوا به‌سه‌ که‌ پشتیوان بێت.
  ئه‌ی ئه‌وانه‌ی که‌ باوه‌ڕتان هێناوه‌ کاتێ ئافره‌تانی ئیماندارانتان ماره‌ کرد له‌ پاشان له‌پێش ئه‌وه‌ی بچنه‌ لایان ته‌ڵاقتان دان ئه‌وه‌ له‌سه‌ریان نی یه‌ بۆ ئێوه‌ هیچ عیدده‌یه‌ك هه‌ڵ ژمێرن که‌واته‌ موتعه‌یان (پۆشاك و نوێن بۆ دڵخۆشیان) بده‌نێ و ته‌ڵاقیان بده‌ن به‌ ته‌ڵاقدانێکی جوان و پیاوانه‌.
  ئه‌ی پێغه‌مبه‌ر(صلی الله‌ علیه‌ وسلم) بێگومان ئێمه‌ حه‌ڵاڵمان کرد بۆ تۆ ئه‌و هاوسه‌رانه‌ت که‌ ماره‌ییت پێ داون هه‌روه‌ها ئه‌و که‌نیزه‌کانه‌ی خوا ده‌ست تۆی خست (به‌هۆی زاڵ بوونت به‌سه‌ر کافراندا) و (بۆمان حه‌ڵاڵ کردویت) کچانی مامت و کچانی پورت (خوشکی باوکت) و کچانی خاڵت و کچانی پورت (خوشکی دایکت) ئه‌وانه‌ی که‌ کۆچیان کرد له‌گه‌ڵت هه‌روه‌ها ئافره‌تێکی ئیماندار ئه‌گه‌ر خۆی ببه‌خشێ به‌ پێغه‌مبه‌ر (به‌بێ ماره‌یی) ئه‌گه‌ر پێغه‌مبه‌ر (صلی الله‌ علیه‌ وسلم) ویستی ماره‌ی بکات (ئه‌مه‌یان) ته‌نیا بۆ تۆ دروسته‌ به‌جیا له‌ ئیماندارانی تر به‌ڕاستی ئێمه‌ ده‌زانین چیمان پێویست کردووه‌ له‌سه‌ر ئیمانداران ده‌رباره‌ی هاوسه‌ره‌کانیان و که‌نیزه‌که‌کانیان له‌به‌ر ئه‌وه‌ی هیچ له‌لات زه‌حمه‌ت و گران نه‌بێ (که‌ شتانێکت به‌جیا له‌ موسوڵمانان بۆت دروسته‌) وه‌ خوا لێبورده‌ی میهره‌بانه‌.
  ئه‌ی موحه‌ممه‌د(صلی الله‌ علیه‌ وسلم) سه‌ره‌ی هه‌ر یه‌کێ له‌ خێزانه‌کانت ویست دوای بخه‌ و هه‌ر یه‌کێ له‌وانت ویست (پێشی بخه‌و) بیهێنه‌ بۆ لای خۆت وه‌ هه‌ر کامت بوێ (بێته‌ لات) له‌وانه‌ی وازت لێ هێناون هیچ گوناهێکت له‌سه‌ر نی یه‌ ئه‌و (سه‌رپشك کردنه‌) نزیك تره‌ که‌ چاوو دڵیانی پێ گه‌ش بێته‌وه‌ و خه‌فه‌ت نه‌خۆن و هه‌موویان ڕازی بن به‌وه‌ی که‌ پێت داوون وه‌ خوا ده‌زانێ به‌وه‌ی که‌ له‌ دڵتاندایه‌ وه‌ خوا زانای له‌سه‌ر خۆیه‌.
  دوای ئه‌مانه‌ (که‌ هاوسه‌رتن) هیچ ئافره‌تێکت بۆ حه‌ڵاڵ نی یه‌ و ناشتوانی بیان گۆڕی به‌ هاوسه‌رانی تر مه‌گه‌ر وه‌ك که‌نیزه‌ك ببیته‌ خاوه‌نی وه‌ خوا به‌سه‌ر هه‌موو شتێکدا چاودێره‌.
  ئه‌ی ئه‌وانه‌ی باوه‌ڕتان هێناوه‌ مه‌چنه‌ ژووره‌وه‌ بۆ ماڵه‌کانی پێغه‌مبه‌ر(صلی الله‌ علیه‌ وسلم) مه‌گه‌ر ڕێگه‌تان پێ بدرێ بۆ نان خواردنێك بێ ئه‌وه‌ی چاوه‌ڕوانی پێگه‌یشتنی بکه‌ن به‌ڵام ئه‌گه‌ر بانگ کران (بۆ نان خواردن) ئه‌وسا بڕۆنه‌ ژووره‌وه‌ ئینجا ئه‌گه‌ر خواردنه‌که‌تان خوارد بڵاوه‌ی لێ بکه‌ن وه‌ مه‌مێننه‌وه‌ بۆ قسه‌ کردن چونکه‌ به‌ڕاستی ئه‌و (مانه‌وه‌تان) ئازاری پێغه‌مبه‌ر(صلی الله‌ علیه‌ وسلم) ده‌دات ئه‌ویش شه‌رم ده‌کات لێتان (که‌ بێ ده‌نگه‌) به‌ڵام خوا له‌ (ووتنی) هه‌ق شه‌رم ناکات وه‌ هه‌ر کاتێ داوای شتێکی ناو ماڵتان کرد له‌ (هاوسه‌ره‌کانی پێغه‌مبه‌ر(صلی الله‌ علیه‌ وسلم)) ئه‌وه‌ له‌ پشتی په‌رده‌وه‌ لێیان داواکه‌ن ئه‌و (شێوه‌ داواکردنه‌) تان خاوێن تره‌ بۆ دڵی ئێوه‌و ئه‌وانیش به‌ هیچ شێوه‌یه‌ بۆ ئێوه‌ دروست نی یه‌ ئازاری (دڵی) پێغه‌مبه‌ری خوا بده‌ن وه‌ هه‌رگیز نابێ خێزانه‌کانی پاش خۆی ماره‌ بکه‌ن به‌ڕاستی ئه‌و (ئازاردانی دڵ و ماره‌ کردنه‌) تان به‌لای خواوه‌ (گوناهێکی) زۆر گه‌وره‌یه‌.
  ئه‌گه‌ر هه‌ر شتێك ئاشکرا بکه‌ن (بیڵێن) یا بیشارنه‌وه‌ (له‌ دڵتاندا) ئه‌وه‌ به‌ڕاستی خوا زانایه‌ به‌ هه‌موو شتێك.
  هاوسه‌رانی پێغه‌مبه‌ر(صلی الله‌ علیه‌ وسلم) هیچ گوناهێکیان له‌سه‌ر نی یه‌ (ئه‌گه‌ر بێ حیجاب بن) لای باوکیان و کوڕانیان و برایانیان و برازاکانیان و خوشکه‌زاکانیان و لای ئافره‌تانی هاو دینیان و لای غولام و که‌نیزانی خۆیان وه‌ له‌خوا بترسن به‌ڕاستی خوا چاودێرو ئاگاداره‌ به‌سه‌ر هه‌موو شتێکدا.
  به‌ڕاستی خواو فریشته‌کانی سه‌ڵاوات ده‌ده‌ن له‌سه‌ر پێغه‌مبه‌ر(صلی الله‌ علیه‌ وسلم) ئه‌ی ئه‌وانه‌ی که‌ باوه‌ڕتان هێناوه‌ ئێوه‌ش سه‌ڵات و سه‌لامی زۆری له‌سه‌ر بده‌ن.
  به‌ڕاستی که‌سانێ که‌ ئازاری خواو پێغه‌مبه‌ره‌که‌ی ده‌ده‌ن خوا نه‌فرینی لێ کردوون له‌ دنیاو له‌ ئاخیره‌تدا وه‌ سزای ڕیسواکه‌ری بۆ ئاماده‌ کردوون.
  وه‌ که‌سانێ که‌ ئازاری پیاوان و ئافره‌تانی ئیماندار ئه‌ده‌ن بێ ئه‌وه‌ی هیچ تاوانێکیان کردبێ ئه‌وه‌ به‌ڕاستی ئه‌وانه‌ بوختان و تاوانێکی ئاشکرایان گرتۆته‌ ئه‌ستۆ.
  ئه‌ی پێغه‌مبه‌ر(صلی الله‌ علیه‌ وسلم) بڵێ به‌ هاوسه‌رانت و به‌ کچانت و به‌ ئافره‌تانی بڕواداران با عاباکانیان بده‌ن به‌سه‌ر خۆیاندا (خۆیان و جوانیانی پێ داپۆشن) ئه‌وه‌ نزیکتره‌ بناسرێن (به‌ داوێن پاك) تا به‌هۆیه‌وه‌ ئازار نه‌درێن وه‌ خوا لێخۆش بووی میهره‌بانه‌.
  به‌ڕاستی ئه‌گه‌ر کۆتایی نه‌هێنن دووڕووان وه‌ که‌سانێ له‌ دڵیاندا نه‌خۆشی هه‌یه‌ و پڕوپاگه‌نده‌ چییه‌کان له‌ مه‌دینه‌دا  ئێمه‌ تۆ هان ده‌ده‌ین (به‌ جه‌نگ کردن) له‌ دژیان پاشان ماوه‌یه‌کی که‌م نه‌بێ (له‌ مه‌دینه‌دا) دراوسێت نابن واته‌ ده‌رده‌کرێن.
  ئه‌وانه‌ نه‌فرین لێ کراون له‌هه‌ر کوێ به‌ر ده‌ست که‌وتن به‌دیل ده‌گیرێن و هه‌ر به‌کوشتن ده‌کوژرێن.
  خوا (ئه‌وه‌ی کردووه‌) به‌ سوننه‌ت و باو له‌ناو که‌سانێ که‌ پێشتر بوون هه‌رگیز باوو سوننه‌تی خوا گۆڕانی بۆ نی یه‌.
  ئه‌ی موحه‌ممه‌د(صلی الله‌ علیه‌ وسلم) خه‌ڵك پرسیارت لێ ده‌که‌ن ده‌رباره‌ی (به‌رپابوونی) ڕۆژی دوایی بڵێ زانینی (به‌رپابوونی) ئه‌و ڕۆژه‌ ته‌نیا لای خوایه‌ تۆ چوزانیت له‌وانه‌یه‌ ڕۆژی دوایی نزیك بێت (به‌ڵام خه‌ڵك)  نازانن.
  به‌ڕاستی خوا نه‌فرینی له‌ بێ باوه‌ڕان کردووه‌ و ئاگری هه‌ڵگیرساوی بۆ ئاماده‌ کردوون.
  به‌هه‌میشه‌یی تێیدا ده‌مێننه‌وه‌ هیچ پشتیوان و یاری ده‌ده‌رێکیان نی یه‌.
  ڕۆژێ که‌ ده‌م و چاویان له‌ ئاگری دۆزه‌خ دا ئه‌م دیوو ئه‌و دیو ده‌کرێت ده‌ڵێن: خۆزگه‌ کاشکای گوێڕایه‌ڵی خواو گوێڕایه‌ڵی پێغه‌مبه‌رمان بکردایه‌.
  وه‌ ده‌ڵێ: ئه‌ی په‌روه‌ردگارمان به‌ڕاستی ئێمه‌ به‌ گوێی سه‌ران و گه‌وره‌کانمان کرد ئیتر له‌ ڕێگای ڕاست گومڕایان کردین.
  ئه‌ی په‌روه‌ردگارمان دوو به‌رابه‌ر سزایان بده‌ و به‌ر نه‌فرینی گه‌وره‌ی خۆتیان بخه‌یت.
  ئه‌ی ئه‌وانه‌ی باوه‌ڕتان هێناوه‌ وه‌ك ئه‌و که‌سانه‌ مه‌بن که‌ مووسایان ئازاردا (تۆمه‌تیان بۆ کرد) جا خوا مووسای پاك کرده‌وه‌ له‌وه‌ی ده‌یان وت (مووسا) لای خوا ڕێزو پله‌ی هه‌بوو.
  ئه‌ی ئه‌وانه‌ی باوه‌ڕتان هێناوه‌ له‌خوا بترسن و پارێزکار بن و قسه‌ ڕاست و دروست بکه‌ن.
  کرده‌وه‌کانتان چاك ده‌کات و له‌ تاوانه‌کانتان خۆش ده‌بێ و هه‌ر که‌س گوێڕایه‌ڵی خواو پێغه‌مبه‌ره‌که‌ی بکات ئه‌وه‌ به‌ڕاستی سه‌رکه‌وتنێکی گه‌وره‌ی به‌ده‌ست هێناوه‌.
  بێگومان ئێمه‌ سپارده‌مان نیشانی ئاسمانه‌کان و زه‌وی و چیاکان دا (هه‌ڵگرتنی ئه‌مانه‌تی دینداریمان پێشنیار کرد بۆیان) به‌ڵام هیچیان ڕازی نه‌بوون که‌ هه‌ڵیگرن و ترسان له‌و (ئه‌مانه‌ته‌) که‌چی ئاده‌می ئه‌و (سپارده‌ی) هه‌ڵگرت به‌ڕاستی ئه‌و (ئاده‌می) زۆر سته‌مکارو نه‌زانه‌.
  بۆ ئه‌وه‌ی خوا سزای بدات پیاوان و ئافره‌تانی دووڕوو، و پیاوان و  ئافره‌تانی هاوه‌ڵ دانه‌ر وه‌ له‌ پیاوان و ئافره‌تانی ئیماندار ته‌وبه‌ وه‌رگرێ وه‌ خوا لێبورده‌ی میهره‌بانه‌.
  هه‌موو حه‌مدو سوپاس بۆ خوایه‌ که ‌هه‌رچی له‌ ئاسمانه‌کان و زه‌ویدایه ته‌نیا‌ هی ئه‌وه‌ وه‌ له‌و دنیاش ستایش هه‌ر بۆ ئه‌وه‌ وه‌ ئه‌و( خوا) دروست کاری وردبینه‌.
  خوا ده‌زانێ چی ده‌چێ به‌ ناو زه‌ویدا و چی لێ ده‌رده‌چێ و چی دێته‌ خواره‌وه‌ له‌ ئاسمان و چی بۆ سه‌ر ده‌که‌وێ وه‌خوا میهره‌بانی لێبوه‌رده‌یه‌.
  بێ باوه‌ڕان وتیان: ڕۆژی دواییمان به‌سه‌ردا نایه‌ت (ئه‌ی موحه‌ممه‌د(صلی الله‌ علیه‌ وسلم)) بڵێ (وانیه‌) سوێند به‌ په‌روه‌ردگارم ئه‌و (قیامه‌ته‌) تان بۆ دێ (خوا) زانای هه‌موو په‌نهانه‌کانه‌ له‌خوا گوم نابێ قورسایی گه‌ردیله‌یه‌ك له‌ ئاسمانه‌کان و زه‌ویدا وه‌ بچوکتر و گه‌وره‌تر له‌وه‌ نییه‌ ئیللا له‌ کتێبێکی ئاشکراو ڕووندایه‌.
  بۆ ئه‌وه‌ی پاداشتی ئه‌وانه‌ی باوه‌ڕیان هێناوه‌و کرده‌وه‌ی چاکیان کردووه‌ بداته‌وه‌ بۆ ئه‌وانه‌یه‌ لێبوردن و پاداشت و ڕۆزی یه‌کی چاك.
  وه‌ که‌سانێ که‌هه‌وڵ ده‌ده‌ن باوه‌ڕ به‌ نیشانه‌کانی ئێمه‌ نه‌کرێ وا ده‌زانن له‌ده‌ستمان ده‌ر ده‌چن (وا نیه‌) بۆ ئه‌وانه‌یه‌ سزای زۆر خراپ و سه‌خت.
  ئه‌وانه‌ زانیاریان پێ دراوه‌ ده‌زانن ئه‌وه‌ی له‌ په‌روه‌ردگارته‌وه‌ بۆت هاتووه‌ ته‌نها ئه‌وه‌ ڕاسته‌ و ڕێنموونی (خه‌ڵك) ده‌کات بۆ ڕێگای خوای زاڵی ستایش کراو.
  وه‌ ئه‌وانه‌ی بێ باوه‌ڕ بوون ده‌یان وت ئایا پیاوێکتان نیشان بده‌ین که‌ هه‌واڵتان پێ ده‌دات کاتێ (مردن و) به‌ته‌واوی ڕزین و پاره‌ پاره‌ بوون به‌ڕاستی ئێوه‌ (دروست ده‌کرێنه‌وه‌) به‌دروست کردنێکی تازه‌.
  ئایا ئه‌و (پێغه‌مبه‌ر(صلی الله‌ علیه‌ وسلم)) به‌ده‌م خواوه‌ درۆ ده‌کات یا شێته‌ (نه‌خێر وانییه‌) به‌ڵکو ئه‌وانه‌ی بێ باوه‌ڕن به‌دوا ڕۆژ له‌ناو سزاو گومڕاییه‌کی دوور (له‌ ڕاستی) دان.
  ده‌ی ئایا سه‌رنج ناده‌ن بۆ ئه‌وه‌ی له‌به‌رده‌م و له‌پشتیانه‌وه‌یه‌ له‌ ئاسمان و زه‌وی دا ئه‌گه‌ر بمانه‌وێ ده‌یان به‌ین به‌ناخی زه‌ویدا یا ده‌یخه‌ینه‌ خوار به‌سه‌ریاندا چه‌ند پارچه‌یه‌ك له‌ ئاسمان به‌ڕاستی له‌وه‌دا به‌ڵگه‌و په‌ند هه‌یه‌ بۆ هه‌ر به‌نده‌یه‌کی ڕوو له‌خوا.
  سوێند به‌خوا به‌ڕاستی له‌لایه‌ن خۆمانه‌وه‌ به‌هره‌یه‌کی گه‌وره‌مان به‌داوود به‌خشیبوو ئه‌ی چیاکان و باڵنده‌کان له‌گه‌ڵ داوود زیکرو ته‌سبیح بڵێنه‌وه‌ وه‌ ئاسنمان بۆ نه‌رم کردبوو.
  فه‌رمانمان پێ کرد که‌ پۆشاکی داپۆشه‌ری (هه‌موو له‌شی لێ) دروست بکه‌ و له‌چنینی زرێدا ئه‌ندازه‌یی ئه‌ڵقه‌کان وه‌ك یه‌ك بن و کرده‌وه‌ی چاك بکه‌ن به‌ڕاستی من به‌وه‌ی که‌ ده‌یکه‌ن بینام.
  وه‌ بۆ سوله‌یمان بامان ڕام هێنا به‌یانیان (تا نیوه‌ڕۆ با) ڕێگای مانگێکی ده‌بڕی وه‌ (نیوه‌ڕوان تا) ئێوارانیش مانگێ ڕێگه‌ی ده‌بڕی وه‌ مس مان بۆ توانده‌وه‌ وه‌ك کانیاو (ده‌ڕۆی) و هه‌ندێ له‌په‌رییه‌کانمان ڕام هێنا بوو له‌به‌ر ده‌ستیا کاریان ده‌کرد به‌فه‌رمانی په‌روه‌ردگاری و ئه‌گه‌ر هه‌رکام له‌وان له‌ فه‌رمانی ئێمه‌ لابدا سزای ئاگری هه‌ڵگڕاوی پێ ده‌چێژین.
  سوله‌یمان هه‌رچی بویستایه‌ بۆیان دروست ده‌کرد له‌په‌رستگاو په‌یکه‌رو چه‌ندین قاپی (نان خواردن) وه‌ك حه‌وزی گه‌وره‌ و چه‌ند قازان و مه‌نجه‌ڵی دامه‌زراو (نه‌ده‌جوڵان له‌به‌ر گه‌وره‌ییان) ئه‌ی ئالی داوود شوکرانه‌ بژێری خوا بکه‌ن به‌ڵام که‌مێ له‌ به‌نده‌کانم (بۆ خوا) سوپاسگوزارن.
  ئینجا کاتێ سوله‌یمانمان مراند هیچ شتێك مردنی ئه‌و (سوله‌یمان) ی نیشان نه‌دان بێجگه‌ له‌ خۆره‌و موریانه‌ی زه‌وی که‌ دارده‌سته‌که‌ی (سوله‌یمان) یان ده‌خوارد (که‌ سوله‌یمان خۆی دابوو به‌سه‌ریدا) ئینجا کاتێ (سوله‌یمان) که‌وت بۆ په‌رییه‌کان ڕوون بویه‌وه‌ که‌ ئه‌گه‌ر غه‌یبیان بزانیایه‌ له‌و سزا ڕیسواکه‌ره‌دا نه‌ده‌مانه‌وه‌.
  سوێند به‌خوا به‌ڕاستی بۆ خه‌ڵکی سه‌به‌ء له‌و شوێنی ژیانه‌یاندا نیشانه‌یه‌ك (له‌سه‌ر ده‌سه‌ڵاتی خوا) هه‌بوو دوو باخات لای ڕاست و لای چه‌پی (شوێنه‌که‌یانه‌وه‌) هه‌بوو (پێیان وترا) له‌ڕۆزی په‌روه‌ردگارتان بخۆن و سوپاسی ئه‌و بکه‌ن وڵاتێکی پاك و خۆش و په‌روه‌ردگارێکی لێبورده‌یان هه‌یه‌. 
  ئینجا ڕوویان وه‌رگێڕا به‌و هۆیه‌وه‌ لافاوی وێرانکارمان بۆ ناردن دوو باخاتی (چاکی به‌روو بووم دار) ئه‌وانمان گۆڕی به‌دوو باخاتی (خراپی) خاوه‌ن به‌رێکی تفت و تاڵ و دار گه‌ز و که‌مێ له‌داری نه‌بگ واته‌ سیدر.
  ئا به‌و جۆره‌ تۆڵه‌مان لێ سه‌ندن به‌هۆی نا سوپاسییانه‌وه‌ و ئایا جگه‌ له‌وانه‌ی زۆر سپڵه‌ن تۆڵه‌ له‌که‌س ئه‌سه‌نین.
  وه‌ له‌ نێوان (ڕێگای) ئه‌وان و ئه‌و شارانه‌ی پیتو به‌ره‌که‌تمان تێ خستبوون (له‌ شام) سازاندبوومان چه‌ند شارۆچکه‌ و دێهاتی نزیك له‌یه‌که‌وه‌ دیار و ڕێگه‌ی نزیکمان بۆ رۆشتن له‌ نێوان (ئه‌و دێهاتانه‌) دا دانابوو (ووتمان پێیان) چه‌ند شه‌وو ڕۆژ به‌و (ڕێگایانه‌دا) بڕۆن به‌ ئارامی و بێ ترس.  
  که‌چی (خه‌ڵکی سه‌به‌ء) وتیان ئه‌ی په‌روه‌ردگارمان ماوه‌ی (ڕێگه‌ی) سه‌فه‌ره‌کانمان دوور بخه‌ره‌وه‌ و سته‌میان له‌خۆیان کرد ئێمه‌ش کردمانن به‌ داستانێ له‌ناو خه‌ڵکدا بیگێڕنه‌وه‌ پرژ و بڵاومان کردن (به‌ وڵاتاندا) به‌وپه‌ڕی پرژو  بڵاو کردن به‌ڕاستی له‌و به‌سه‌رهاته‌دا چه‌ند نیشانه‌ هه‌یه‌ بۆ هه‌موو زۆر خۆگری شوکرانه‌ بژێر.
  سوێند به‌خوا به‌ڕاستی شه‌یتان گومانی خۆی له‌واندا به‌دی هێنا بۆیه‌ ئیمانداران نه‌بێت هه‌موویان شوێنی شه‌یتان که‌وتن.
  وه‌ شه‌یتان هیچ ده‌سه‌ڵاتی به‌سه‌ر ئیمانداران دا نه‌بوو ته‌نها بۆ ئه‌وه‌ی بزانرێت کێ باوه‌ڕی به‌ڕۆژی دوایی هه‌یه‌ و کێ له‌وان ده‌رباره‌ی( دواڕۆژ) له‌ گوماندایه‌ وه‌ په‌روه‌ردگارت ( ئه‌ی موحه‌ممه‌د(صلی الله‌ علیه‌ وسلم)) به‌سه‌ر هه‌موو شتێکدا چاودێره‌.
  ئه‌ی موحه‌ممه‌د(صلی الله‌ علیه‌ وسلم) بڵێ هاوار بکه‌ن له‌وانه‌ی که‌ بێجگه‌ له‌ خوا به‌ په‌رستراوتان ده‌زانین به‌قه‌ده‌ر هه‌ره‌ وردیله‌یه‌کیان به‌ده‌ست نی یه‌، نه‌ له‌ ئاسمانه‌کان و نه‌ له‌ زه‌وی دا وه‌ ئه‌و په‌رستراوانه‌ هاوبه‌شی (خوا) نه‌بوون (له‌ دروست کردنی) ئاسمانه‌کان و زه‌وی دا و هیچ یه‌ك له‌وان یارمه‌تی ده‌ری خوا نه‌بوون.
  وه‌ تکا کردن لای خوا سوودی نی یه‌ مه‌گه‌ر بۆ که‌سێ ئه‌و (خوا) ڕێگه‌ بدات هه‌تا کاتێ ترس و بیم له‌ دڵی (تکا کاران) لاده‌برێ (به‌هۆی ڕێگه‌ پێدانی شه‌فاعه‌ت) (به‌ یه‌کتر) ده‌ڵێن: په‌روه‌ردگارتان چی بڕیارێکی فه‌رموو ده‌ڵێن: وته‌ ڕاسته‌که‌ی فه‌رموو (که‌ ڕێگه‌ دانه‌ به‌ تکا کردن) وه‌ ته‌نها (خوا) به‌رزو بڵند و گه‌وره‌یه‌.
  بڵێ کێ ڕۆزیتان ده‌دات له‌ ئاسمانه‌کان و زه‌وی دا بڵێ خوا (ڕۆزیمان ده‌دات) بێگومان ئێمه‌ یا ئێوه‌ (یه‌کێکمان) له‌سه‌ر ڕێنموونین یا له‌ گومڕاییه‌کی ئاشکراداین.
  بڵێ: پرسیارتان لێ ناکرێ له‌ تاوانێ که‌ ئێمه‌ کردوومانه‌ ئێمه‌ش پرسیارمان لێ ناکرێ له‌وه‌ی ئێوه‌ ده‌یکه‌ن.
  بڵێ په‌روه‌ردگارمان ئێمه‌ و ئێوه‌ کۆده‌کاته‌وه‌ له‌ پاشان بڕیار ده‌دات له‌ نێوانماندا به‌هه‌ق و ڕاستی وه‌ هه‌ر ئه‌وه‌ دادوه‌ری زانا.
  بڵی ئاده‌ی نیشانم ده‌ن ئه‌و هاوبه‌شانه‌ی بردوبووتانه‌ ڕێزی خواوه‌ وانییه‌ به‌ڵکو زاتی خوایه‌ زاڵی دروست کاره‌.
  وه‌ ئێمه‌ تۆمان نه‌ناردووه‌ مه‌گه‌ر بۆ هه‌موو ئاده‌می به‌ مژده‌ده‌رو ترسێنه‌ر به‌ڵام زۆربه‌ی ئاده‌می نازانن.
  وه‌ ده‌ڵێن ئه‌م به‌ڵێنی (ڕۆژی دوایی یه‌) که‌ی دێ ئه‌گه‌ر ئێوه‌ ڕاست گۆن.
  بڵێ به‌ڵێنی ئێوه‌ ڕۆژێکه‌ نه‌ ساتێك دوا ده‌که‌ون لێی و نه‌ پێشیش ده‌که‌ون.
  وه‌ ئه‌وانه‌ی بێ باوه‌ڕ بوون وتیان ئێمه‌ هه‌رگیز باوه‌ڕ ناهێنین به‌م قورئانه‌ و به‌و کتێبانه‌ش پێش ئه‌م (قورئانه‌) هاتوون خۆزگه‌ ده‌ت دی کاتێ ئه‌و سته‌مکارانه‌ ڕاده‌گیرێن له‌ به‌رده‌م (دادگای) په‌روه‌ردگاریاندا قسه‌و تاوان ئاڕاسته‌ی یه‌کتر ده‌که‌ن لاواز و ژێر ده‌سته‌ کراوان ده‌ڵێن به‌وانه‌ی خۆیان به‌ گه‌وره‌ ده‌زانی (ده‌سه‌ڵاتداره‌کان) ئه‌گه‌ر ئێوه‌ نه‌بوونایه‌ بێگومان ئێمه‌ باوه‌ڕدار ده‌بووین.
  ئه‌وانه‌ی خۆیان به‌ گه‌وره‌ داده‌نا ده‌ڵێن به‌وانه‌ی ژێر ده‌سته‌و لاواز کرابوون ئایا ئێمه‌ به‌رگریمان کردن له‌ ڕێنموونی دوای ئه‌وه‌ بۆتان هات (نه‌خێر وانی یه‌) به‌ڵکو خۆتان تاوانبار بوون.
  ژێر ده‌سته‌و چه‌وساوه‌کان ده‌ڵێن به‌وانه‌ی خۆ به‌زل زان بوون (نه‌خێر وانی یه‌) به‌ڵکو پیلانی (ئێوه‌) به‌شه‌و و به‌ڕۆژ (چه‌واشه‌ی کردین) کاتێ فه‌رمانتان پێ ده‌داین که‌ بێ بڕوا بین به‌خوا و وێنه‌و هاوبه‌شانی بۆ دابنێین هه‌موویان په‌شیمانی ده‌شارنه‌وه‌ کاتێ که‌ سزای دۆزه‌خ ده‌بینن وه‌ زنجیرو ته‌وقمان کرده‌ گه‌ردنی بێ باوه‌ڕان ئایا تۆڵه‌یان لێ ئه‌سه‌نرێ جگه‌ له‌وه‌ی ده‌یان کرد.
  وه‌ له‌ هیچ شارێکدا پێغه‌مبه‌ری ترسێنه‌رمان نه‌ناردووه‌ مه‌گه‌ر خاوه‌ن نازو نیعمه‌ته‌کانی (ده‌وڵه‌مه‌نده‌کانی) وتویانه‌ به‌ڕاستی ئێمه‌ باوه‌ڕمان نی یه‌ به‌و (ئایینه‌) ی ئێوه‌ی پێ نێردراون.
  وه‌ وتیان ئێمه‌ سامان و منداڵمان زۆرتره‌ (له‌ ئێوه‌) وه‌ ئێمه‌ قه‌ت سزا نادرێین.
  بڵێ به‌ڕاستی په‌روه‌ردگارم ڕۆزی فراوان ده‌کات و ده‌یگرێته‌وه‌ بۆ هه‌ر که‌سێ بیه‌وێ به‌ڵام زۆربه‌ی خه‌ڵك نازانن.
  وه‌ سامان منداڵتان شتێك نین لای ئێمه‌ پله‌و پایه‌تان نزیك بکه‌نه‌وه‌ مه‌گه‌ر ئه‌وه‌ی باوه‌ڕی هێنابێ و کرده‌وه‌ی چاکی کردبێ بۆ ئه‌وانه‌ پاداشتی دوو به‌رامبه‌ر هه‌یه‌ به‌هۆی ئه‌و چاکانه‌ی که‌ کردوویانه‌ ئه‌وان له‌ کۆشکه‌ به‌رزه‌کانی (به‌هه‌شتدا) له‌ ئاسایش دان.
  وه‌ ئه‌وانه‌ی هه‌وڵی پوچه‌ڵ کردنه‌وه‌ی نیشانه‌کانی ئێمه‌ ده‌ده‌ن وا ده‌زانن له‌ ده‌ستمان ده‌رده‌چن (وانی یه‌) ئه‌وانه‌ له‌ سزای دۆزه‌خدا ئاماده‌ کراو ده‌بن.
  بڵێ بێگومان په‌روه‌ردگارم ڕۆزی هه‌ر کام له‌ به‌نده‌کانی بیه‌وێ فراوان یا که‌می ده‌کات بۆی وه‌ ئێوه‌ هه‌ر شتێك ببه‌خشن ئه‌وه‌ خوا جێگه‌ی پڕ ده‌کاته‌وه‌ وه‌ ئه‌و (خوا) چاکترینی ڕۆزی ده‌رانه‌.
  وه‌ ڕۆژێ (خوا) هه‌موویان کۆده‌کاته‌وه‌ پاشان به‌ فریشته‌کان ده‌فه‌رموێ ئایا ئه‌وانه‌ (له‌ دنیا) ئێوه‌یان ده‌په‌رست.
  فریشته‌کان ده‌ڵێن پاك و بێگه‌ردی بۆ تۆ ته‌نیا تۆ گه‌وره‌ی ئێمه‌ی نه‌ك ئه‌وان به‌ڵکو ئه‌وان  جنۆکه‌یان ده‌په‌رست زۆربه‌یان باوه‌ڕیان به‌وان (جنۆکه‌) هه‌بوو.
  ئینجا ئه‌مڕۆ ناتوانن هیچ سوودو زیانێك به‌ یه‌کتری بگه‌یه‌نن وه‌ به‌ سته‌مکاران ده‌ڵێین: سزای ئاگری دۆزه‌خ بچه‌ژن ئه‌وه‌ی ئێوه‌ باوه‌ڕتان پێ ی نه‌بوو.
  کاتێ بخوێنرێته‌وه‌ به‌سه‌ریاندا نیشانه‌ ڕوونه‌کانی ئێمه‌ ده‌ڵێن: ئه‌مه‌ (پێغه‌مبه‌ر(صلی الله‌ علیه‌ وسلم)) هیچ نییه‌ جگه‌ له‌ پیاوێك ده‌یه‌وێ به‌رگریتان بکات له‌وه‌ که‌ باوو باپیرانتان ده‌یانپه‌رست وه‌ ده‌ڵێن: ئه‌مه‌ (قورئان) شتێك نییه‌ بێجگه‌ له‌ درۆیه‌کی هه‌ڵبه‌ستراو به‌ ناوی خواوه‌، وه‌ بۆ بێ باوه‌ڕان به‌ڕاستی (قورئان) یان ده‌ووت که‌ بۆیان هاتبوو ئه‌مه‌ ته‌نها جادوویه‌کی ئاشکرایه‌.
  پێشتر چه‌ند کتێبێکمان پێ نه‌دابوون که‌ بیان خو‌ێننه‌وه‌ و بۆمان نه‌ناردبوون پێش تۆ هیچ پێغه‌مبه‌رێکی ترسێنه‌ر.
  وه‌ که‌سانێ پێش ئه‌مان (قوڕه‌یشی یه‌کان) باوه‌ڕیان به‌ پێغه‌مبه‌رانیان نه‌هێنا  ئه‌مان (قوڕه‌یش) نه‌گه‌یشتبوونه‌ ده‌یه‌کی ئه‌وه‌ی به‌وانمان دابوو ئینجا ئه‌وان باوه‌ڕیان به‌ پێغه‌مبه‌رانی من نه‌هێنا جا چۆن بوو تۆڵه‌ سه‌ندنی ئێمه‌ له‌وان.
  بڵێ من ته‌نیا به‌یه‌ك شت ئامۆژگاریتان ده‌که‌م که‌ دوو دوو یه‌ك یه‌ك له‌به‌ر خوا هه‌ڵسن پاشان بیربکه‌نه‌وه‌ هاوڕێکه‌تان (پێغه‌مبه‌ر(صلی الله‌ علیه‌ وسلم)) شێت نی یه‌ ئه‌و (پێغه‌مبه‌ر(صلی الله‌ علیه‌ وسلم)) ته‌نیا ترسێنه‌ره‌ بۆ ئێوه‌ له‌ پێش هاتنی سزای سه‌ختی قیامه‌ت.
  بڵێ هه‌ر کرێ و پاداشتێکم لێ داوا کردوون ئه‌وه‌ بۆ خۆتان پاداشتی من ته‌نها له‌سه‌ر خوایه‌ وه‌ ئه‌و (خوا) به‌سه‌ر هه‌موو شتێکدا ئاگاداره‌.
  بڵێ به‌ڕاستی په‌روه‌ردگارم به‌توندی هه‌ق ده‌دات به‌سه‌ر (به‌تاڵ دا) (خوا) زانایه‌ به‌ نهێنی و شاراوه‌کان.
  ئه‌ی (موحه‌ممه‌د(صلی الله‌ علیه‌ وسلم)) بڵێ (ئایینی) ڕاست هات و به‌تاڵ( نه‌ما) و دروست نابێته‌وه‌و دووباره‌ ناگه‌ڕێته‌وه‌.
  بڵێ ئه‌گه‌ر من گومڕابم ئه‌وه‌ زیانه‌که‌ی ته‌نیا بۆ خۆمه‌ وه‌ ئه‌گه‌ر ڕێنموون بم ئه‌وه‌ به‌هۆی ئه‌و (قورئانه‌) وه‌یه‌ که‌ په‌روه‌ردگارم بۆی ناردووم به‌ڕاستی خوا بیسه‌رو نزیکه‌.
  ئه‌ی (موحه‌ممه‌د(صلی الله‌ علیه‌ وسلم)) ئه‌گه‌ر ده‌بینی کاتێ (بێ باوه‌ڕان) زۆر ده‌ترسن ئینجا به‌ هیچ جۆرێ ڕزگار بوونیان نییه‌ وه‌ له‌ شوێنێکی نزیك (دۆزه‌خه‌وه‌) ده‌برێن بۆ ناوی.
  له‌وکاته‌دا ده‌ڵێن باوه‌ڕمان هێنا به‌و (قورئانه‌) چۆن (باوه‌ڕیان) ده‌ست ده‌که‌وێ له‌ شوێنێکی دووره‌وه‌.
  که‌ به‌ڕاستی ئه‌وان له‌ دنیادا بێ باوه‌ڕ بوون پێی و به‌ نه‌زانی قسه‌یان له‌ په‌نهانیه‌کان ده‌کرد له‌ شوێنێکی دووره‌وه‌ (که‌ دنیا) یه‌.
  به‌ربه‌ست ده‌خرێته‌ نێوان ئه‌وان و ئه‌وه‌ی ئاره‌زووی ده‌که‌ن (که‌ بڕوا هێنان و ته‌وبه‌ کردنه‌) هه‌ر وه‌کو به‌هاو شێوه‌کانیان کرا له‌پێش ئه‌ماندا به‌ڕاستی ئه‌وان له‌ گومانێکی دوو دڵ که‌ردان.
  هه‌موو ستایش بۆ خوایه‌ که‌به‌دی هێنه‌ری ئاسمانه‌کان و زه‌وییه‌ فریشته‌کانی کردووه‌ به‌ به‌فروستادانێکی خاوه‌نی (چه‌ند جۆره‌) باڵن: دووان و سیان و چوار (خوا) هه‌رچی بیه‌وێ له‌دروست کردندا زیادی ده‌کات به‌ڕاستی خوا به‌سه‌ر هه‌موو شتێکدا به‌توانایه‌.
  خوا هه‌ر به‌هره‌و چاکه‌یه‌ك بۆ خه‌ڵك به‌ڕه‌ڵا بکات و بیکاته‌وه‌ ئیتر به‌رگری که‌رێکی بۆ نییه‌ وه‌ خوا هه‌ر به‌هره‌یه‌ك بگرێته‌وه‌ ئیتر له‌پاش گرتنه‌وه‌ی خوا به‌ڕه‌ڵاکه‌ر و نێره‌ری بۆ نییه‌ وه‌ خوا زاڵی کار دروسته‌.
  ئه‌ی خه‌ڵکینه‌ بیر بکه‌وه‌ له‌به‌هره‌ی خوا به‌سه‌رتانه‌وه‌ ئایا بێجگه‌ له‌خوا دروست که‌رێکی تر هه‌یه‌ که ‌ڕۆزیتان بدات له‌ ئاسمان و زه‌ویدا هیچ په‌رستراوێك نییه‌ بێجگه‌ له‌خوا ده‌ی چۆن وا ڕوو وه‌رده‌گێڕن.
  ئه‌گه‌ر باوه‌ڕیان پێ نه‌هێنایت (دڵگران مه‌به‌) چونکه‌ به‌ڕاستی پێغه‌مبه‌رانی پێش تۆش باوه‌ڕیان پێ نه‌هێنرا هه‌موو کارو باره‌کان ته‌نها بۆ لای خوا ده‌گه‌ڕێته‌وه‌.
  ئه‌ی مه‌ردوم بێگومان به‌ڵێنی خوا ڕاسته‌ ده‌ی که‌واته‌ با ژیانی دنیا فریوتان نه‌دات وه‌ باشه‌یتان به‌ (به‌زه‌یی و لێبورده‌ی) خوا فریوتان نه‌دات.
  به‌ڕاستی شه‌یتان دوژمنی ئێوه‌یه‌ ده‌ی که‌واته‌ ئێوه‌ش به‌ دوژمنی خۆتانی دابنێن بێگومان ئه‌و(شه‌یتان) تاقم و کۆمه‌ڵه‌که‌ی بانگ ده‌کات بۆ ئه‌وه‌ی ببه‌نه ‌هاوه‌ڵانی ئاگری هه‌ڵگیرساوی دۆزه‌خ.
  ئه‌وانه‌ی بێ باوه‌ڕ بوون سزای به‌تینیان بۆ هه‌یه‌ وه‌ ئه‌وانه‌ی باوه‌ڕیان هێناوه‌ و کرده‌وه‌ چاکه‌کانیان کردووه‌ لێبوردن و پاداشتی گه‌وره‌یان بۆ هه‌یه‌.
  ده‌ی ئایا که‌سێ که‌ کرده‌وه‌ی خراپی خۆی بۆ جوان کراوه‌ و به‌چاك و جوانی ده‌بینێ (وه‌ك که‌سێکه‌ پێوه‌ری چاکه‌و خراپه‌ی ئایین بێت) وه‌ به‌ڕاستی خوا هه‌ر که‌سێکی بوێ گومڕای ده‌کات وه‌ هه‌ر که‌سێکی بوێ ڕێنموونی ده‌کات ده‌ی که‌واته‌ به‌خه‌فه‌ت خواردن له‌به‌ر (ئیمان نه‌هێنانی) ئه‌وان خۆت مه‌فه‌وتێنه‌ به‌ڕاستی خوا به‌وه‌ی که ‌ئه‌وان ده‌یکه‌ن ئاگاداره‌.
  خوا زاتێکه‌ باکانی ناردووه‌ بۆ ئه‌وه‌ی هه‌وره‌کان بگه‌ڕێنێ (بڵاویان بکه‌نه‌وه‌) ئینجا ئه‌و (هه‌ورانه‌) ده‌نێرین  بۆ سه‌ر وڵاتێکی مردوو جا (بارانی لێ ده‌بارێ و) زه‌وی پێ ی زیندوو ده‌که‌ینه‌وه‌ له‌پاش وشك بوون و مردنی زیندوو کردنه‌وه‌ (ی مردووانیش له‌ قیامه‌تدا) هه‌ر به‌و شێوه‌یه‌.
  هه‌ر که‌سێ گه‌وره‌یی و سه‌ربه‌رزی ده‌وێ (له‌ خوای بوێ) چونکه‌ به‌ڕاستی هه‌موو گه‌وره‌یی و ده‌سه‌ڵات هه‌ر بۆ خوایه‌ وته‌ی پاك و چاك ته‌نها بۆ لای ئه‌و (خوا) سه‌رده‌که‌وێ وه‌ (ووته‌ی پاك) کرده‌وه‌ی چاك به‌رزی ده‌کاته‌وه‌ وه‌ ئه‌وانه‌ی که‌ پیلانه‌ خراپه‌کان ده‌گێڕن سزایه‌کی توند و به‌تینیان بۆ هه‌یه‌ و فێڵ و پیلانی ئه‌وانه‌ له‌ناو ده‌چێ.
  خوا(باوکی) ئێوه‌ی له‌ خاك دروست کردووه‌ له‌پاشان (نه‌وه‌کانی دروست کرد) له‌ نوتفه‌یه‌ك ئینجا (خوا) کردوونی به‌چه‌ند جووت (نێرو مێ) وه‌ هیچ مێینه‌یه‌ك (ئافره‌تێك) دوو گیان نابێ و سکه‌که‌ی دانانێ (نایبێت) مه‌گه‌ر به ‌ئاگاداری خوا وه ‌هیچ ته‌مه‌ن درێژ کراوێ ته‌مه‌نی درێژ ناکرێ وه‌ له‌ ته‌مه‌نی که‌م ناکرێ مه‌گه‌ر له‌کتێبێکدا نوسراوه‌ به‌ڕاستی ئه‌م کاره‌ بۆ خوا ئاسانه‌.
  ئه‌و دوو (جۆره‌)  ده‌ریا وه‌ك یه‌ك نین ئه‌مه‌یان سازگارو شیرینه‌ و خواردنه‌وه‌ی ئاسانه‌ و خۆشه‌ ئه‌وی تریان سوێرو تاڵ و تفته‌ و له‌هه‌ردووکیان  گۆشتی ته‌ڕو تازه‌ ده‌خۆن و خشڵی (مرواری و سه‌ده‌ف و دوڕ له‌ده‌ریا) ده‌رئه‌هێنن و ده‌یپۆشن  خۆتانی پێ ده‌ڕازێننه‌وه‌ و که‌شتی یه‌کان ده‌بینی ئاوه‌که‌ له‌ت ده‌که‌ن (کاتێ به‌ناویدا ده‌ڕۆن) بۆ ئه‌وه‌ی هه‌ندێ ڕزق و ڕۆزی خوا په‌یدا بکه‌ن وه‌ ستایشی خوا بکه‌ن له‌سه‌ر به‌هره‌کانی.
  خوا شه‌و ده‌کات به‌ناو ڕۆژدا و ڕۆژ ده‌کات به‌ناو شه‌ودا وه‌ خۆر و مانگی ڕام هێناوه‌ هه‌ریه‌که‌یان تا ماوه‌ی دیاری کراو (بۆیان) ده‌گه‌ڕێن  ئه‌وه‌یه‌ خوای په‌روه‌ردگاری ئێوه‌ پادشایه‌تی ته‌نها بۆ ئه‌وه‌ و ئه‌وانه‌ی ئێوه‌ هاواریان لێ ده‌که‌ن بێجگه‌ له‌خوا خاوه‌نی توێکڵه‌ سپێکه‌ی ناوکی خورمایش نین.
  بته‌کان ئه‌گه‌ر نزاو هاواریان لێ بکه‌ن هاواره‌که‌تان نابیستن و ئه‌گه‌ر بیشی بیستن وه‌ڵامتان ناده‌نه‌وه‌ و له‌ڕۆژی قیامه‌تیشدا بێ باوه‌ڕ ده‌بن به‌هاوبه‌ش  دانانه‌که‌تان (و به‌ درۆتان ده‌خه‌نه‌وه‌) وه‌ دڵنیابه‌ که‌س وه‌ك (خوای) ئاگادار ئاگادارت ناکات له‌سه‌رئه‌نجامتان.
  ئه‌ی خه‌ڵکینه‌ هه‌ر ئێوه‌ هه‌ژاری لای خوان وه‌ ته‌نیا خوایه‌ بێ نیازی ستایش کراو.
  ئه‌گه‌ر (خوا) بیه‌وێ له‌ناوتان ده‌بات وه‌ خه‌ڵکی تازه‌ دێنێ.
  وه‌ ئه‌مه‌ش بۆ خوا کارێکی  گران نییه‌.
  هیچ گوناهبارێك گوناهی که‌سی تر هه‌ڵ ناگرێ وه‌ ئه‌گه‌ر بارگرانێ (گوناهبارێ) بانگی که‌سێ تر بکات بۆ هه‌ڵگرتنی( باره‌ گوناهه‌که‌ی) هیچ له‌و (باره‌ گوناهه‌) هه‌ڵناگرێ هه‌رچه‌نده‌ (داوا لێ کراوه‌که‌) خزمیشی بێت به‌ڕاستی تۆ (ئه‌ی موحه‌ممه‌د (صلی الله‌ علیه‌ وسلم)) ته‌نها ئه‌وانه‌ بێدار ده‌که‌یته‌وه‌ که‌ به‌ په‌نهانی له‌په‌روه‌ردگایان ده‌ترسن و نوێژه‌کانیان به‌ڕێکی به‌جێ دێنن وه‌ هه‌ر که‌س خۆی پاك ڕاگرێ (له‌تاوان) ئه‌وه‌ به‌ڕاستی (سوودی) خۆ پاك ڕاگرتنه‌که‌ی هه‌ر بۆ خۆیه‌تی و گه‌ڕانه‌وه‌ش ته‌نها بۆ لای خوایه‌.
  نه‌ کوێر و‌ بینا یه‌کسانن.
  و نه‌ تاریکستان و ڕووناکی وه‌ك یه‌کن.
  و نه‌ سێبه‌رو خۆره‌تاو وه‌ك یه‌کن.
  نه‌ زیندووان و مردووان به‌رانبه‌رن به‌ڕاستی خوا (بانگی خۆی)  ده‌بیستێنێ به‌هه‌ر که‌س که‌ بیه‌وێ به‌ڵام تۆ ناتوانی (ئه‌ی موحه‌ممه‌د (صلی الله‌ علیه‌ وسلم)) په‌یامه‌که‌ت ببیستێنی به‌وانه‌ی له‌ گۆڕه‌کاندان واته‌ مردوون.
  تۆ ته‌نها ترسێنه‌ری.
  بێگومان ئێمه‌ تۆمان به‌ (ئاینی) ڕاست ناردووه‌ مژده‌ ده‌رو ترسێنه‌ر بیت هه‌ر گه‌ل و ئوممه‌تێك (پێغه‌مبه‌رێکی) ترسێنه‌ری تێدا هاتووه‌.
  وه‌ ئه‌گه‌ر باوه‌ڕت پێ نه‌هێنن ئه‌وه‌ بێگومان له‌پێش ئه‌وانیشه‌وه‌ که‌سانێك باوه‌ڕیان نه‌هێنا (به‌ پێغه‌مبه‌ره‌کانیان) پێغه‌مبه‌ره‌کانیان هاتنه‌ لایان به‌ موعجیزه‌کان و په‌ڕاوو کتێبه‌ ڕوون که‌ره‌وه‌کانه‌وه‌.
  پاشان ئه‌وانه‌یان بێ باوه‌ڕ بوو قارم لێ گرتن جا چۆن بوو تۆڵه‌ سه‌ندنی ئێمه‌ له‌وان.
  ئایا نه‌تدی که‌ به‌ڕاستی خوا له‌ ئاسمانه‌وه‌ بارانی باراندووه ‌ئینجا ڕواندمان به‌و بارانه‌ هه‌موو جۆره‌ میوه‌یه‌ك که‌شێوه‌و ڕه‌نگه‌کانیان جیاوازه‌ و له‌ چیاکاندا چه‌ند ڕێگا هه‌یه‌ که‌ ڕه‌نگیان سپی و سوره‌ (سپی و سوره‌کانیش) جیاوازن و هه‌شیانه‌ ڕه‌شێکی تۆخه‌.
  وه‌ له‌ ئاده‌می و زینده‌وه‌رو ئاژه‌ڵ و ماڵاتیشدا ڕه‌نگی جۆراو جۆر هه‌یه‌ به‌وێنه‌ی جیاوازی میوه‌هات به‌ڕاستی له‌ناو به‌نده‌کانی خودا ته‌نیا زانایان (وه‌ك پێویست) له‌خوا ده‌ترسن بێگومان خوا زاڵی لێبورده‌یه‌.
  به‌ڕاستی ئه‌وانه‌ی که‌ کتێبی خوا ده‌خوێننه‌وه‌ و به‌چاکی نوێژیان به‌جێ هێناوه‌ وه‌ له‌وه‌ی که‌پێمان داون به‌ نهێنی و ئاشکرا ده‌به‌خشن چاوه‌ڕوانی بازرگانییه‌کن هه‌رگیز زه‌ره‌ر ناکات.
  بۆ ئه‌وه‌ی (خوا) به‌تێرو ته‌واوی پاداشتیان بداته‌وه‌ و له‌ به‌هره‌ی خۆی زیاتریشیان پێ بدات به‌ڕاستی خوا لێبورده‌ی سوپاس وه‌رگره‌.
  وه‌ ئه‌وه‌ی له‌ قورئاندا نیگامان کردووه‌ بۆ تۆ هه‌ر ئه‌وه‌ ڕاسته‌ و پشتیوانی کتێبه‌کانی پێش خۆیه‌تی بێگومان خوا به‌ به‌نده‌کانی ئاگادارو بینایه‌.
  له‌ پاشان ئه‌م قورئانه‌مان به‌خشی به‌که‌سانێ که‌ له‌ناو به‌نده‌کانماندا هه‌ڵمان بژاردن ئینجا هه‌ندێکیان سته‌مکارن له‌خودی خۆیان و هه‌ندێکیان مام ناوه‌ندین و هه‌ندێکی تریان به‌فه‌رمانی خوا پێشکه‌وتوون به‌هۆی چاکه‌کانیانه‌وه‌ ئه‌م (قورئان پێدانه‌) له‌ خۆیدا به‌هره‌یه‌کی گه‌وره‌یه‌. 
  ئه‌وانه‌ ده‌چنه‌ ناو به‌هه‌شتانی جێ مانه‌وه‌ له‌وێ دا به‌ بازنی ئاڵتونی و مرواری ده‌ڕازێنرێنه‌وه‌ و پۆشاکیشیان تێیدا ئاوریشمه‌.
  وه‌ ئه‌وان ده‌ڵێن: هه‌موو  سوپاس بۆ ئه‌و خوایه‌ که‌ خه‌فه‌تی لابردین و نه‌یهێشت به‌ڕاستی په‌روه‌ردگارمان  لێبورده‌ی شایسته‌ی سوپاسه‌.
  ئه‌و( خوایه)‌ که‌ به‌چاکه‌و به‌هره‌ی خۆی نیشته‌جێی کردین له‌ماڵی هه‌میشه‌یی دا (به‌هه‌شت دا)له‌وێدا نه‌ هیچ ماندوو بوونێکمان تووش ده‌بێ و نه‌ هیچ ئه‌رك و زه‌حمه‌تێکمان دووچار ده‌بێ.
  ئاگری دۆزه‌خ بۆ ئه‌وانه‌یه‌ بێ باوه‌ڕ بوون بڕیاری مردن نادرێ به‌سه‌ریاندا تا بمرن هه‌روه‌ها هه‌ندێ له‌سزای (دۆزه‌خ) یان لێ سووك ناکرێ ئا به‌و جۆره‌ تۆڵه‌ ئه‌سه‌نین له‌هه‌موو بێ باوه‌ڕێك.
  وه ئه‌وانه‌ له‌ دۆزه‌خدا هاوار ده‌که‌ن (ده‌ڵێن) ئه‌ی په‌روه‌ردگارمان(له‌ دۆزه‌خ) ده‌رمان بێنه‌ تا کرده‌وه‌ی چاك بکه‌ین جیاواز له‌وه‌ی ده‌مان کرد (وه‌ڵام ده‌درێنه‌وه‌) ئایا ته‌مه‌نمان درێژ نه‌کردن ئه‌وه‌نده‌ی ئه‌وه‌ی ده‌یه‌وێ بیر بکاته‌وه‌ تیایدا بیر بکاته‌وه‌ وه‌ ترسێنه‌رتان بۆ نه‌هات ده‌ی (ئه‌و سزا) بچه‌ژن چونکه‌ هیچ یاریده‌ده‌رێك بۆ (بێ باوه‌ڕه‌) سته‌مکاره‌کان نییه‌.
  به‌ڕاستی خوا به‌ نهێنی ئاسمانه‌کان و زه‌وی زانایه‌ بێگومان خوا به‌ نهێنی دڵان ئاگاداره‌.
  هه‌ر ئه‌و زاته‌ ئێوه‌ی کرده‌ جێنشین (ی پێشوان) له‌ زه‌ویدا ئه‌وسا هه‌ر که‌س بێ باوه‌ڕ بێ ئه‌وه‌ (تۆڵه‌ی) بێ باوه‌ڕییه‌که‌ی هه‌ر بۆ خۆیه‌تی و بێ باوه‌ڕی کافران هیچیان بۆ زیاد ناکات لای په‌روه‌ردگاریان جگه‌ له‌ خه‌شم و ڕقی زۆر وه‌ بێ باوه‌ڕی کافران هیچیان بۆ زیاد ناکات بێجگه‌ له‌ زه‌ره‌رمه‌ندی.
  ئه‌ی موحه‌ممه‌د (صلی الله‌ علیه‌ وسلم) بڵێ هه‌واڵم بده‌نێ ئه‌و هاوبه‌شانه‌ی له‌ جیاتی خوا ده‌تانپه‌رستن (هاوارتان لێ ده‌کردن)  نیشانم بده‌ن له‌زه‌ویدا چیان درووست کردووه‌؟ یا له‌به‌دی هێنانی ئاسمانه‌کاندا به‌شداری (خوا) یان کردووه‌؟ یا کتێبێکمان پێ داون جا به‌ڵگه‌یان له‌و کتێبه‌دا هه‌یه‌ (که بته‌کان هاوبه‌شی خوان) (نه‌خێر وانییه‌) به‌ڵکو سته‌مکاران هیچ به‌ڵێنێ به‌یه‌کتری ناده‌ن جگه‌ له‌ فریودان واته‌  هه‌ڵخه‌ڵه‌تاندن. 
  به‌ڕاستی خوا ئاسمانه‌کان و زه‌وی ڕاگیر ده‌کات بۆ ئه‌وه‌ی له‌ڕێڕه‌وی خۆیان لانه‌ده‌ن به‌ڕاستی ئه‌گه‌ر له‌ ڕێڕه‌وی (خۆیان) لابده‌ن کێ هه‌یه‌ جگه‌ خوا ڕایان بگرێت بێگومان ئه‌و (خوا) له‌سه‌ر خۆی لێبورده‌یه‌.
  بت په‌رستان به‌ سوێندی هه‌ره‌ گه‌وره‌یان سوێندیان ده‌خوارد به‌خوا (ده‌یان وت) ئه‌گه‌ر پێغه‌مبه‌رێکی ترسێنه‌ریان بۆ بێت به‌ڕاستی ئه‌وان له‌هه‌ر یه‌ك له‌ ئوممه‌تانی تر ڕێنموون تر ده‌بن ئینجا کاتێ پێغه‌مبه‌ری ترسێنه‌ریان بۆ هات زیاتر دوور که‌وتنه‌وه‌ له‌ ڕێگه‌ی ڕاست.
  له‌به‌ر خۆ به‌زل زانی له‌زه‌ویدا و فێڵ و پیلانی خراپ کردن وه‌ فێڵ و پیلانی خراپ ته‌نیا زیان به‌ خاوه‌نه‌که‌ی ده‌گه‌یه‌نێ ده‌ی که‌واته‌ ئه‌وان جگه‌ له‌ چاره‌نووسی پێشینان چاوه‌ڕوانی شتێ تر ده‌که‌ن؟ چونکه‌ باوی خوا هه‌رگیز گۆڕانی بۆ نییه‌ و باوی خوا لادانی بۆ نییه‌.
  ئایا ئه‌وان به‌زه‌ویدا نه‌گه‌ڕاون تا سه‌یر بکه‌ن سه‌رئه‌نجام گه‌لانی پێش خۆیان چۆن بووه‌ که‌ ئه‌وان له‌مان به‌هێزتر بوون هیچ شتێك ناتوانێ له‌ده‌ستی خوا ده‌رچێ نه‌ له‌ ئاسمانه‌کان و نه‌ له‌ زه‌ویدا به‌ڕاستی خوا زاناو توانایه‌.
  وه‌ ئه‌گه‌ر خوا قار بگرێ له‌خه‌ڵکی (تۆڵه‌یان لێ بسێنێ) له‌به‌ر ئه‌و (خراپانه‌ی ) کردوویانه‌ هیچ گیاندارێکی به‌سه‌ر زه‌ویه‌وه‌ نه‌ده‌هێشت به‌ڵام (خوا) مۆڵه‌تی ئه‌وان ده‌دات تا ماوه‌ی دیاری کراو ئینجا کاتێ ماوه‌که‌یان (کۆتایی) هات (ده‌یان مرێنێ) جا بێگومان خوا به‌ به‌نده‌کانی ئاگادارو بینایه‌.
  به‌(یا، سین) ده‌خوێنرێته‌وه‌، بۆ ته‌فسیره‌که‌ی سه‌رنجی سه‌ره‌تای سوره‌تی (البقرة‌) بده‌.
  سوێند به‌ قورئانی پڕ له‌ دانایی.
  به‌ڕاستی تۆ ( ئه‌ی موحه‌ممه‌د( صلی الله‌ علیه‌ وسلم)) له‌ پێغه‌مبه‌رانی خوای.
  له‌سه‌ر ڕێبازی ڕاستی.
  قورئان دابه‌زێنراوه‌ له‌لایه‌ن خوای زاڵی میهره‌بانه‌وه‌.
  بۆ ئه‌وه‌ی گه‌لێ بترسێنی (له‌ سزا) که‌ باوو باپیرانیان نه‌ترسێنرابوون بۆیه‌ ئه‌وان بێ ئاگا بوون.
  سوێند به‌خوا به‌ڕاستی به‌ڵێنی خوا چه‌سپاو هاته‌ دی له‌سه‌ر زۆربه‌یان چونکه‌ ئه‌وان باوه‌ڕ ناهێنن.
  وه‌ك که‌سانێ وان که‌ ته‌وقمان کردبێته‌ گه‌ردنیان جا ئه‌و (ته‌وقانه‌) تا چه‌ناگه‌یان هاتبێ (گه‌ردنیانی به‌ته‌واوی گرتبێته‌وه‌) ئینجا سه‌ریان به‌رز کرابێته‌وه‌ واته‌ نه‌توانن بۆ خوارو ئه‌م لاولا بیجوڵێنن.
  هه‌روه‌ها به‌ربه‌ستمان له‌به‌رده‌م و پشتیانه‌وه‌ داناوه‌ په‌رده‌شمان داوه‌ به‌سه‌ر چاویان دا بۆیه‌ ئه‌وان (ڕاستی) نابینن.
  وه‌ بۆ ئه‌وان یه‌کسانه‌ چ بیان ترسێنی یا نه‌یان ترسێنی باوه‌ڕ ناهێنن.
  تۆ ته‌نیا که‌سێ ده‌ترسێنی که‌ شوێن قورئان ده‌که‌وێ و له‌ خوای میهره‌بان ده‌ترسێ که‌ نادیاره‌ به‌هۆی (ئه‌و شوێن که‌وتن و ترسانه‌وه‌ ) مژده‌ی بده‌رێ به‌لێ خۆشبوونی (گوناهه‌کانی) و پاداشتی چاك که‌ (‌ به‌هه‌شت) ه‌.
  به‌ڕاستی هه‌ر ئێمه‌ مردووان زیندوو ده‌که‌ینه‌وه‌ و هه‌رچی پێشتر کردویانه‌و شوێنه‌واری پاش خۆشیان ده‌نوسین وه‌ هه‌موو شتێکمان له‌ کتێبی ڕوون که‌ره‌وه‌دا هه‌ڵژماردووه‌ به‌ نووسین.
  ئه‌ی موحه‌مه‌د (صلی الله‌ علیه‌ وسلم) نموونه‌یان بۆ بێنه‌ره‌وه‌ به‌خه‌ڵکی شاری (انطاکیة‌) کاتێ که‌ پێغه‌مبه‌رانیان بۆ هات.
  کاتێ دوو (پێغه‌مبه‌ر) مان نارد بۆ ناویان باوه‌ڕیان پێ نه‌کردن ئینجا به‌ (ناردنی پێغه‌مبه‌ری) سێیه‌م به‌هێزمان کردن جا ( هه‌موویان) وتیان بێگومان ئێمه‌ نێردراوین بۆ سه‌ر ئێوه‌.
  خه‌ڵکه‌که‌ وتیان ئێوه‌ هه‌ر ئاده‌مییه‌کی وه‌ك ئێمه‌ن و خوای میهره‌بان هیچ شتێکی (له‌ نیگا) نه‌ناردۆته‌ خواره‌وه‌ ئێوه‌ ته‌نها درۆزنن و درۆ ده‌که‌ن.
  پێغه‌مبه‌ره‌کان وتیان په‌روه‌ردگارمان ده‌زانێ به‌ڕاستی ئێمه‌ (به‌ پێغه‌مبه‌رێتی) نێردراوین بۆ سه‌ر ئێوه‌.
  و ئێمه‌ ته‌نیا گه‌یاندنی ( ئاینه‌که) ‌مان له‌سه‌ره‌ به‌ڕوونی.
  خه‌ڵکه‌که‌ وتیان بێگومان ئێمه‌ به‌هۆی ئێوه‌وه‌ دووچاری شوومی و به‌دبه‌ختی بووین سوێند به‌خوا ئه‌گه‌ر واز نه‌هێنن (له‌و کاره‌تان) به‌رد بارانتان ده‌که‌ین و به‌ڕاستی له‌لایه‌ن ئێمه‌وه‌ دووچاری سزایه‌کی پڕ ئێش و ئازار ده‌بن.
  پێغه‌مبه‌ره‌کان وتیان شوومی ئێوه‌ به‌خۆتانه‌وه‌یه‌ چونکه‌ ئێوه‌ ئه‌گه‌ر ئامۆژگاری بکرێن (هه‌ست به‌شوومی ده‌که‌ن) (نه‌خێر وانیه‌) به‌ڵکو ئێوه‌ گه‌لێکی زیاده‌ڕه‌ون (له‌ سنوور) ده‌رچوون.
  وه‌ له‌وپه‌ڕی شاره‌که‌وه‌ پیاوێك (حه‌بیبی نه‌ججار) به‌په‌له‌ هات وتی ئه‌ی گه‌له‌که‌م شوێن ئه‌م پێغه‌مبه‌رانه‌ بکه‌ون.
  شوێن که‌سانێ بکه‌ون داوای هیچ کرێ و پاداشتێکیان لێ ناکه‌ن که‌ خۆشتان ڕێنموونیی کراون.
  وه‌ من بۆچی زاتێ نه‌په‌رستم که‌منی به‌دی هێناوه‌ وه‌ هه‌ر بۆ لای ئه‌وه‌ ده‌گه‌ڕێنه‌وه‌.
  ئایا بێجگه‌ له‌و (خوا) په‌رستراوانێك بۆ خۆم بڕیار ده‌م  ئه‌گه‌ر خوای میهره‌بان زیانی بۆ من بوێ تکای ئه‌وان هیچ سوودێك به‌من ناگه‌یه‌نێ و ( له‌ سزای خوا)  ڕزگارم ناکه‌ن.
  بێگومان من (ئه‌گه‌ر هاوبه‌ش دابنێم ) ئه‌و کاته‌ له‌ گومڕاییه‌کی زۆر ئاشکرادام.
  به‌ڕاستی من باوه‌ڕم هێنا به‌ په‌روه‌ردگارتان و ده‌ ئێوه‌ش گوێتان لێبێ.
  ئه‌م پیاوه‌یان شه‌هید کرد پێی وترا: بڕۆره‌ به‌هه‌شته‌وه‌ (ئه‌و پیاوه‌ش) وتی خۆزگه‌ قه‌ومه‌که‌م بیانزانیایه‌.
  به‌ ئه‌وه‌ی که‌ په‌روه‌ردگارم لێم خۆشبووه‌ و بردمیه‌ ڕیزی ڕێز گیراوانه‌وه‌.
  وه‌ له‌دوا ئه‌و نه‌مان نارده‌ خواره‌وه‌ بۆ سه‌ر گه‌له‌که‌ی هیچ له‌شکرێك له‌ ئاسمانه‌وه‌ و ئێمه‌ دابه‌زێنه‌ر نه‌بووین.
  هۆی تیا چوونیان ته‌نیا شریخه‌یه‌کی به‌هێز بوو جا کوتو پڕ ئه‌وانه‌ هه‌موو جوڵه‌یان نه‌ما و مردن.
  ئای په‌شیمانی داخی سه‌خت بۆ ئه‌و به‌ندانه‌ی که‌ (بێ باوه‌ڕن) هه‌ر پێغه‌مبه‌رێکیان بۆ بهاتایه‌ ته‌نیا گاڵته‌یان پێ ده‌کرد و هیچی تر.
  ئایا نه‌یان زانیوه‌ له‌پێش ئه‌واندا چه‌ند گه‌لی (تاوانبار) مان له‌ناو بردووه‌ که ‌بێگومان ناگه‌ڕێنه‌وه‌ بۆ لای ئه‌مان.
  هه‌ر هه‌موو (له ‌ناوبراوان) کۆده‌کرێنه‌وه‌ لای ئێمه‌ (و له‌ قیامه‌ت دا) ئاماده‌ ده‌کرێن.
  وه‌ نیشانه‌و به‌ڵگه‌یه‌ك بۆ ئه‌وان ئه‌م زه‌وییه‌ مردووه‌یه‌ که‌ زیندوومان کرده‌وه‌ و دانه‌وێڵه‌مان لێ ده‌رهێنا (لێ ڕواند) که‌ لێ ی ده‌خۆن.
  وه‌ له‌و (زه‌وییه‌) دا چه‌ند باخ له‌ خورما و ترێمان به‌دی هێنا و چه‌ند کانیاومان تیادا هه‌ڵقوڵاندووه‌.
  بۆ ئه‌وه‌ی له‌ به‌روبوومه‌که‌ی (میوه‌کانی) بخۆن که‌ ده‌ستی ئه‌وان پێکی نه‌هێناوه‌ ده‌ی ئایا سوپاسی خوا ناکه‌ن.
  پاك و بێگه‌رده‌ زاتێك که‌ هه‌موو جووته‌کانی (نێرو مێی) دروست کردووه‌ له‌وه‌ی که‌زه‌وی ده‌یڕوێنێ و له‌ ( ئاده‌می) خۆیان و له‌و شتانه‌ش که‌ نایزانن.
  شه‌ویش به‌ڵگه‌و نیشانه‌یه‌ بۆ ئه‌وان که‌ ئێمه‌ ڕۆژی لێ ده‌رده‌هێنین ئینجا له‌ ناکاودا تاریکی هه‌موویان ده‌گرێته‌وه‌.
  خۆریش به‌ره‌و بنکه‌ی خۆی (له‌ گه‌ڕاندایه‌و) ده‌ڕوا ئه‌وه‌ بڕیار دراوی (خوای) زاڵی زانایه‌.
  وه‌ بۆ مانگیش چه‌ند قۆناغێکمان داناوه‌ (دوای ته‌واو کردنی قۆناغه‌کانی) هه‌تا وه‌کو لقی دار خورمای کۆنی (ووشك بووی) لێ دێت.
  خۆر بۆی نی یه‌ (ناتوانێ) بگات به‌ مانگ و شه‌ویش ناتوانێ پێشکه‌وێ له‌ڕۆژ و هه‌ر یه‌که‌یان (خۆرو مانگ) له‌ خولگه‌یه‌کدا مه‌له‌ ده‌که‌ن و ده‌سوڕێنه‌وه‌.
  وه‌ به‌ڵگه‌یه‌کی ئاشکرای تر بۆ ئه‌وان ئه‌مه‌یه‌ که‌ بێگومان ئێمه‌ نه‌وه‌کانی ئه‌وانمان له‌ که‌شتی پڕکراو (له‌ خۆیان و که‌لوپه‌لیان) دا هه‌ڵگرتووه‌.
  وه‌ به‌وێنه‌ی که‌شتی شتانێکی تریشمان بۆ دروست کردوون که‌ سواری بن.
  وه‌ ئه‌گه‌ر بمانه‌وێ نوقمیان ده‌که‌ین جا هیچ که‌س نایه‌ت به‌ هاواریانه‌وه‌ و ڕزگاریش ناکرێن (له‌ نوقم) بوون.
  مه‌گه‌ر به‌زه‌یی ئێمه‌ (ڕزگاریان بکات) و تا کاتی دیاری کراو بیان ژێنین.
  وه‌ کاتێ پێیان بووترێ خۆتان بپارێزن (له‌و سزای که‌) له‌ به‌رده‌متان دایه‌و له‌وه‌ش له‌ پشتیانه‌وه‌یه‌ (له‌ ڕۆژی دوایی) تا ڕه‌حمتان پێ بکرێ.
  وه‌ هه‌ر به‌ڵگه‌و ئایه‌تێکیان له‌ ئایه‌ته‌کانی په‌روه‌ردگاریان بۆ بێت ئه‌وان هه‌ر ڕوو وه‌رده‌گێڕن له‌و (ئایه‌ت) انه‌.
  وه‌ هه‌ر کاتێ پێیان بووترێ له‌وه‌ی خوا پێ ی داون ببه‌خشن ئه‌وانه‌ی بێ باوه‌ڕ بوون ده‌ڵێن به‌وانه‌ی ئیمانیان هێنا بوو ئایا خواردن بده‌ین به‌ که‌سێ ئه‌گه‌ر خوا بیویستایه‌ خواردنی پێ ده‌دا ئێوه‌ ته‌نیا له‌ گومڕاییه‌کی ئاشکرادان.
  وه‌ ده‌ڵێن ئه‌م به‌ڵێنه‌ که‌ی دێت ئه‌گه‌ر ئێوه‌ ڕاست گۆن.
  ئه‌مانه‌ چاوه‌ڕوانی هیچ ناکه‌ن مه‌گه‌ر شریخه‌و ده‌نگێکی به‌هێز (فوو کردن به‌ صوردا) بیان گرێت له‌ کاتێکدا له‌نێو خۆیاندا ده‌مه‌ قاڵێ ده‌که‌ن.
  ئه‌وسا ناتوانن هیچ وه‌سێتێك بکه‌ن یا بگه‌ڕێنه‌وه‌ لای که‌س و کاریان.
  وه‌ (جارێ تر) فوو ده‌کرێ به‌ شه‌یپوردا ئینجا ئه‌وان کوتوپڕ له‌ گۆڕه‌کان دێنه‌ ده‌ره‌وه‌ و به‌په‌له‌  ده‌ڕۆن بۆ لای په‌روه‌ردگاریان.
  ده‌ڵێن ئه‌ی هاوار بۆ ئێمه‌ کێ زیندووی کردینه‌وه‌ له‌ گۆڕه‌کانمان دا ئه‌مه‌ ئه‌و به‌ڵێنه‌یه‌ خوای میهره‌بان پێ ی داین و پێغه‌مبه‌ره‌کان ڕاستیان کرد.
  ته‌نها شریخه‌و ده‌نگێکی گه‌وره‌ دێت ئیتر کوتوپڕ هه‌موویان (به‌ کۆمه‌ڵی) لای ئێمه‌ ئاماده‌ کراون.
  ئه‌مڕۆش هیچ جۆره‌ سته‌مێك له‌ که‌س ناکرێ وه‌ جگه‌ له‌وه‌ی که‌ ده‌تان کرد پاداشت و سزا نادرێنه‌وه‌.
  به‌ڕاستی به‌هشتی یه‌کان ئه‌مڕۆ له‌ خۆشی و شادی دا سه‌رقاڵن.
  خۆیان و هاوسه‌ره‌کانیان له‌ سێبه‌ره‌کاندا له‌سه‌ر ته‌خت (ی ڕازاوه‌) پاڵیان داوه‌ته‌وه‌.
  له‌و (به‌هه‌شته‌) دا بۆیان ئاماده‌یه‌ میوه‌هات و هه‌رچی داوا بکه‌ن.
  سه‌لام (یان لێ ده‌کرێ) به‌و‌ وته‌یه‌ له‌ لایه‌ن په‌روه‌ردگاری میهره‌بانه‌وه‌.
  ئێوه‌ش ئه‌ی تاوانباران ئه‌مڕۆ جیاببنه‌وه‌ له‌ ئیمانداران.
  ئه‌ی نه‌وه‌کانی ئاده‌م ئایا وه‌سێتم بۆ نه‌کردن که‌ شه‌یتان نه‌په‌رستن چونکه‌ به‌ڕاستی شه‌یتان دوژمنی ئاشکرای ئێوه‌یه‌.
  وه‌ (ئایا وه‌سێتم بۆ نه‌کردن) که‌ من بپه‌رستن ئه‌مه‌ ڕێگای ڕاسته‌.
  سوێند به‌خوا بێگومان (شه‌یتان) خه‌ڵکێکی زۆری له‌ ئێوه‌ گومڕا کرد ده‌ی ئایا بۆ ژیر نه‌بوون.
  ئه‌مه‌ ئه‌و دۆزه‌خه‌یه‌ که‌ به‌ڵێنتان پێ درابوو.
  ئه‌مڕۆ بڕۆنه‌ ناویه‌وه‌ به‌هۆی بێ باوه‌ڕ بوونتانه‌وه‌.
  ئه‌مڕۆ مۆر ده‌نێین به‌سه‌ر ده‌میاندا و ده‌ستیان قسه‌مان له‌گه‌ڵدا ده‌که‌ن و قاچیان شایه‌تی ده‌ده‌ن به‌وه‌ی که‌ کردوویانه‌.
  وه‌ ئه‌گه‌ر بمانه‌وێ ڕووناکی چاویان ناهێڵین (کوێریان ده‌که‌ین) ئه‌وسا ده‌یانه‌وێ به‌ره‌و ڕێگای ڕاست پێشبڕکێ بکه‌ن جا چۆن ده‌بینن.
  خۆ ئه‌گه‌ر بمانه‌وێ له‌ شوێنی خۆیاندا شێوه‌ی ئاده‌مییان ده‌گۆڕین (ده‌یان که‌ین به‌شتێکی خراپ) به‌هۆی ئه‌و (گۆڕینه‌وه‌) نه‌یان ده‌توانی نه‌ بڕۆن نه‌ بگه‌ڕێنه‌وه‌.
  وه‌ ته‌مه‌نی هه‌ر که‌س درێژ که‌ین لاشه‌ی لاواز و ناته‌واو ده‌که‌ین ده‌ی ئایا ژیر نابن.
  ئێمه‌ ئه‌و (موحه‌ممه‌د(صلی الله‌ علیه‌ وسلم)) مان فێر شیعر نه‌کردووه‌ و شیعر وتن شیاوی ئه‌و نی یه‌ و ئه‌وه‌ی (موحه‌ممه‌د(صلی الله‌ علیه‌ وسلم)) ده‌یڵێ په‌ندو ئامۆژگاری و قورئانی ڕوون که‌ره‌وه‌ی ڕاستی یه‌.
  بۆ ئه‌وه‌ی ئه‌وانه‌ی (دڵ) زیندوون بیان ترسێنێ و به‌ڵێنی (سزا) بسه‌پێ به‌سه‌ر بێ باوه‌ڕاندا.
  ئایا نه‌یان دی (نه‌یان زانیوه‌) که‌ بێگومان به‌ده‌ستی خۆمان ئاژه‌ڵمان بۆ دروست کردوون ئینجا ئه‌وان خاوه‌نیانن.
  وه‌ ڕاممان هێناون بۆیان ئینجا سواری هه‌ندێکیان ده‌بن و (گۆشتی) هه‌ندێکیشیان ده‌خۆن.
  وه‌ زۆر سوودیان لێ ده‌بینن و شتی خواردنه‌وه‌شیان لێ وه‌رده‌گرن ده‌ی ئایا سوپاسی خوا ناکه‌ن.
  وه‌ بێجگه‌ له‌ خوا چه‌ند په‌رستراوێکیان بۆ خۆیان داناوه‌ به‌و هیوایه‌ی یارمه‌تی بدرێن.
  ئه‌و په‌رستراوانه‌ ناتوانن یارمه‌تیان بده‌ن به‌ڵام ئه‌مان سه‌ربازی ئاماده‌ن له‌ خزمه‌تیان دان.
  جا قسه‌کانیان غه‌مبارت نه‌کات چونکه‌ به‌ڕاستی ئه‌وه‌ی ده‌یشارنه‌وه‌و ئه‌وه‌ی ئاشکرای ده‌که‌ن ئێمه‌ ده‌یزانین.
  ئایا ئاده‌می نه‌یزانیوه‌ که‌ ئه‌ومان له‌ نوتفه‌یه‌ك دروست کردووه‌ که‌چی یه‌کسه‌ر ده‌بێته‌ دوژمنێکی دیار (ده‌مه‌قاڵێ که‌رێکی ئاشکرا) یه‌.
  و نموونه‌مان بۆ دێنێته‌وه‌ و به‌دیهێنانی خۆی له‌ بیرچۆته‌وه‌ (ئه‌و بێ بڕوایه‌) ده‌ڵێ کێ ئێسکه‌کان زیندوو ده‌کاته‌وه‌ له‌ کاتێکدا که‌ ڕزیون.
  ئه‌ی موحه‌ممه‌د(صلی الله‌ علیه‌ وسلم) بڵێ ئه‌و زاته‌ زیندوویان ده‌کاته‌وه‌ که‌ له‌ یه‌که‌م جاره‌وه‌ به‌دی هێناون و ئه‌و به‌ هه‌موو دروست کراوێك زاناو ئاگایه‌.
  زاتێ که‌ له‌ دره‌ختی سه‌وز ئاگری بۆ دروست کردون ئیتر ئێوه‌ ئاگری پێ ده‌که‌نه‌وه‌.
  ئایا زاتێ که‌ ئاسمانه‌کان و زه‌وی به‌دی هێناوه‌ ناتوانێ وێنه‌یان دروست بکات؟ به‌ڵێ ده‌توانێ و هه‌ر ئه‌وه‌یش دروست که‌ری زانایه‌.
  به‌ڕاستی کاری ئه‌و (خوا) ئه‌مه‌یه‌ هه‌ر کاتێ بیه‌وێ شتێك به‌دی بێنێ پێی ده‌ڵێ: ببه‌ ده‌ست به‌جێ ( ئه‌و شته‌) ده‌بێت.
  جا پاك و بێگه‌رده،‌ خوایه‌ که‌ موڵکایه‌تی هه‌موو شتێك به‌ده‌ست ئه‌وه‌ و بۆ لای ئه‌ویش ده‌گه‌ڕێنرێنه‌وه‌.
  سوێند به‌و فریشتانه‌ی ڕیز بوون (له‌ کاتی عیباده‌ت) دا.
  وه‌ سوێند به‌وانه‌ که‌ ده‌خوڕن به‌سه‌ر هه‌وره‌کاندا.
  وه‌ سوێند به‌ خوێنه‌رانی قورئان.
  به‌ڕاستی په‌رستراوی ئێوه‌ تاك و ته‌نهایه‌.
  په‌روه‌ردگاری ئاسمانه‌کان و زه‌وی و ئه‌وه‌ی له‌ نێوانیاندایه‌ و په‌روه‌ردگاری خۆرهه‌ڵاته‌کان.
  بێگومان ئێمه‌ ئاسمانی نزیك (دنیا) مان به‌ جوانی ئه‌ستێره‌کان ڕازاندۆته‌وه‌.
  وه‌ له‌ هه‌موو شه‌یتانێکی سه‌رکه‌ش پاراستوومانه‌.
  ناتوانن گوێ بگرن بۆ ئه‌و فریشتانه‌ی له‌ به‌رزترین پله‌دان وه‌ (ئه‌گه‌ر بچن گوێ بگرن) له‌ هه‌موو لایه‌کی (ئاسمانه‌وه‌) ئاگر باران ده‌کرێن.
  ڕاوده‌نرێن زۆر به‌ توندی و (له‌ قیامه‌ت دا) سزایان به‌رده‌وامه‌و سه‌خته‌.
  شه‌یتانه‌کان ناتوانن گوێ بگرن مه‌گه‌ر یه‌کێکیان به‌ دزیه‌وه‌ هه‌واڵێك (له‌ فریشته‌یه‌ك ببیستێ و) به‌په‌له‌ بیفڕێنێ ئه‌ویش ئه‌ستێره‌یه‌کی ڕووناك شوێنی ده‌که‌وێ و ده‌ی سوتێنێ.
  ئینجا له‌وانه‌ (ی بێ باوه‌ڕن ئه‌ی موحه‌ممه‌د(صلی الله‌ علیه‌ وسلم)) بپرسه‌ ئایا ئه‌وان دروست کراوێکی به‌هێزن یا ئه‌وه‌ی ئێمه‌ دروستمان کردووه‌ (له‌ ئاسمان و خۆر و زه‌وی و ...) به‌ڕاستی ئێمه‌ ئه‌وان (ئاده‌می) مان دروست کرد له‌ قوڕێکی لینجی جیڕ.
  به‌ڵام (سه‌یره‌) تۆ سه‌رت سوڕماوه‌ (چۆن باوه‌ڕ ناهێنن) که‌چی ئه‌وان گاڵته‌ ده‌که‌ن (به‌ تۆ که‌ ده‌ڵێن زیندوو بوونه‌وه‌) هه‌یه‌.
  وه‌ کاتێ ئامۆژگاری بکرێن ئامۆژگاری وه‌رناگرن.
  وه‌ کاتێ موعجیزه‌یه‌ك ببینن ده‌یکه‌نه‌ گاڵته‌جاڕ.
  وه‌ ده‌ڵێن ئه‌م (قورئانه‌) هیچ نی یه‌ جگه‌ له‌ جادوویه‌کی ئاشکرا.
  ده‌ڵێن ئایا ئێمه‌ که‌ مردین و بووین به‌خۆڵ و ئێسکه‌ ڕزیو ئایا ئێمه‌ زیندوو ده‌کرێینه‌وه‌؟.
  له‌گه‌ڵ باوو باپیرانی پێشینانمان.
  ئه‌ی موحه‌ممه‌د(صلی الله‌ علیه‌ وسلم) بڵێ به‌ڵێ (هه‌مووتان زیندوو ده‌کرێنه‌وه‌) و له‌و کاته‌دا ئێوه‌ زه‌لیل و سه‌ر شۆڕن.
  چونکه‌ ئه‌و (زیندوو بوونه‌وه‌یه‌) هه‌ر یه‌ك ده‌نگه‌ ئیتر ده‌ست به‌جێ زیندوون و ده‌ڕوانن.
  وه‌ ده‌ڵێن: وای بۆ خۆمان ئه‌مه‌ ڕۆژی تۆڵه‌ سه‌ندن و پاداشته‌.
  پێیان ده‌وترێ: ئه‌مه‌ ئه‌و ڕۆژی بڕیاردانه‌یه‌ که‌ باوه‌ڕتان پێی نه‌بوو.
  خوا به‌ فریشته‌کان ده‌فه‌رمووێ ئه‌وانه‌ی سته‌میان کرد کۆیان بکه‌نه‌وه‌ له‌گه‌ڵ هاوڕێ کانیان (هاو وێنه‌کانیان) له‌گه‌ڵ ئه‌وانه‌ش ده‌یان په‌رستن.
  جگه‌ له‌ خوا ئینجا ڕێگای دۆزه‌خیان نیشان ده‌ن.
  وه‌ ئه‌وانه‌ ڕاوه‌ستێنن بێگومان پرسیاریان لێ ده‌کرێ.
  پێیان ده‌وترێ ئه‌وه‌ چیتانه‌ یارمه‌تی یه‌کتر ناده‌ن.
  نه‌خێر یارمه‌تی یه‌کتر ناده‌ن به‌ڵکو ئه‌وان هه‌موو (به‌نده‌و په‌رستراوه‌کانیان) له‌و ڕۆژه‌دا گه‌ردن که‌چن بۆ خوا.
  و (له‌و ڕۆژه‌دا) ڕوو ده‌که‌نه‌ یه‌کترو پرسیار له‌یه‌کتر ده‌که‌ن.
  گومڕا کراوه‌کان به‌ گومڕا که‌ره‌کان ده‌ڵێن به‌ڕاستی ئێوه‌ بوون له‌لای ڕاست و حه‌قه‌وه‌ هاتنه‌ لامان (نه‌تان هێڵا شوێنی) که‌وین.
  گومڕاکه‌ره‌کان ده‌ڵێن(نه‌خێر ڕاست ناکه‌ن) به‌ڵکو ئێوه‌ خۆتان ئیمان دار نه‌بوون.
  وه‌ ئێمه‌ هیچ ده‌سه‌ڵاتێکمان به‌سه‌ر ئێوه‌دا نه‌بوو به‌ڵکو خۆتان گه‌لێکی له‌ خوا یاخی بوون.
  ئه‌وه‌ته‌ بڕیاری په‌روه‌ردگارمان (به‌ سزادانمان) سه‌پا به‌سه‌رماندا که‌ به‌ڕاستی ده‌بێ بیچه‌ژین.
  به‌ڵێ ئێمه‌ ئێوه‌مان گومڕا کرد چونکه‌ به‌ڕاستی خۆشمان گومڕا بووین.
  جا به‌ڕاستی هه‌موویان (گومڕاکراو و گومڕاکار) له‌و ڕۆژه‌دا له‌ سزادا هاوبه‌شن.
  بێگومان ئێمه‌ تاوانباران به‌و جۆره‌ لێ ده‌که‌ین.
  به‌ڕاستی هه‌ر کاتێ به‌وانه‌ بوترایه‌ هیچ په‌رستراوێك نی یه‌ بێجگه‌ له‌ خوا خۆیان به‌ گه‌وره‌ ده‌زانی (و ملکه‌چی نه‌ده‌بوو) ن.
  وه‌ ده‌یان وت: ئایا ئێمه‌ په‌رستراوه‌کانمان واز لێ بێنین؟ له‌به‌ر شاعیرێکی شێت.
  نه‌خێر وانی یه‌ به‌ڵکو ئه‌و (پێغه‌مبه‌ره‌) هه‌قی هێناوه‌و باوه‌ڕی به‌ پێغه‌مبه‌رانی پێشوو هه‌یه‌.
  به‌ڕاستی ئێوه‌ سزای سه‌خت ده‌چه‌ژن.
  و ئێوه‌ ته‌نها تۆڵه‌ی ئه‌و (خراپانه‌) تان لێ ئه‌سه‌نرێ که‌ کردوتانه‌.
  به‌ڵام به‌نده‌ پاك و هه‌ڵبژارده‌کانی خوا.
  ئه‌وانه‌ن ڕزق و ڕۆزی دیار کراویان بۆ هه‌یه‌.
  که‌ میوه‌هاتی جۆراو جۆره‌ وه‌ ئه‌وان ڕێز لێ گیراون.
  له‌ به‌هه‌شتانی پڕ نازو نیعمه‌تدا.
  له‌سه‌ر ته‌خت و کورسی یه‌ ڕازاوه‌کان به‌رامبه‌ر یه‌کتر دانیشتوون.
  له‌ په‌رداخی نایابدا سه‌رچاوه‌ی ڕه‌وان ده‌گه‌ڕێنرێ به‌ سه‌ریاندا.
  زۆر سپی یه ‌وه‌ بۆ ئه‌وانه‌ی ده‌یخۆنه‌وه‌ به‌له‌زه‌ته‌.
  ئه‌و شه‌رابه‌ نه‌ مێشکیان تێك ده‌دات نه‌ سه‌رخۆش و بێ ئاگایان ده‌کات.
  وه‌ ئافره‌تانی چاو جوان و گه‌وره‌یان لایه‌ که‌ جگه‌ له‌ مێرده‌کانیان سه‌یری که‌س ناکه‌ن.
  وه‌کو هێلکه‌ی ناو هێلانه‌ن (یا ئه‌ڵیی مرواری ناو سه‌ده‌ف) ن.
  ئینجا ڕوو ده‌که‌نه‌ یه‌ك و پرسیار له‌یه‌کتر ده‌که‌ن.
  یه‌کێ له‌وان ده‌ڵێ: من (له‌ دنیا) هاوه‌ڵێکم هه‌بوو.
  ده‌ی وت: ئایا به‌ڕاستی تۆ له‌وانه‌ی باوه‌ڕت هه‌یه‌ (به‌ زیندوو بوونه‌وه‌)؟.
  ئایا کاتێ مردین و بووین به‌ خاك و ئێسقانی ڕزیو ئایا به‌ڕاستی ئێمه‌ (زیندوو ده‌کرێینه‌وه‌و) سزا ده‌درێن.
  پیاوه‌ به‌هه‌شتییه‌که‌ وتی ئایا ئێوه‌ ته‌ماشا(ی دۆزه‌خ) ناکه‌ن.
  ئینجا خۆی سه‌یری کرد کوتوپڕ له‌ ناوه‌ڕاستی دۆزه‌خدا ئه‌و (هاوڕێی) دی.
  پێی وت سوێند به‌خوا نزیك بوو منیش هه‌ڵدێری.
  وه‌ ئه‌گه‌ر میهره‌بانی په‌روه‌ردگارم فریام نه‌که‌وتایه‌ منیش له‌ ئاماده‌کراوان (ی ناو دۆزه‌خ) ده‌بووم.
  ده‌ی ئایا ئێمه‌ نامرین؟.
  جگه‌ له‌ مردنه‌که‌ی یه‌که‌م (ی دنیا) مان وه‌ ئێمه‌ سزا نادرێین؟.
  به‌ڕاستی ئه‌مه‌یه سه‌رکه‌وتنی گه‌وره‌.‌
  با تێکۆشه‌ران بۆ پاشه‌ڕۆژی وا تێبکۆشن.
  ئایا ئه‌و (نیعمه‌تانه‌ی باسکرا) ڕێزگرتن و میوانداری یه‌ باشه‌ یا (به‌ری) دره‌ختی ژه‌قنه‌مووت.
  بێگومان ئێمه‌ ئه‌و (داره‌) مان کرده‌ هۆی تاقی کردنه‌وه‌ی سته‌مکاران (که‌ له‌ دنیادا گاڵته‌یان) پێ ده‌کرد.
  به‌ڕاستی ئه‌و (ژه‌قنه‌مووته‌) دره‌ختێکه‌ له‌ بێخی دۆزه‌خ دا ده‌ڕوێ.
  به‌روبوومه‌که‌ی ده‌ڵێ ی سه‌ری شه‌یتانه‌کانه‌ (ناشرین و چڵ چڵاوی) یه‌.
  جا بێگومان ئه‌و (دۆزه‌خیانه‌) له‌و دره‌خته‌ ده‌خۆن و سکیان له‌ (به‌ری) ئه‌و دره‌خته‌ پڕ ده‌که‌ن.
  له‌ پاشان به‌ڕاستی ئاوێکی لێڵی زۆر گه‌رمی به‌سه‌ردا ده‌خۆنه‌وه‌.
  بێگومان دواتر گه‌ڕانه‌وه‌یان بۆ دۆزه‌خه‌.
  به‌ڕاستی ئه‌وان باوو باپیرانی خۆیانیان به‌ گومڕایی بینی.
  ئینجا ئه‌وان هان ده‌دران بۆ شوێن که‌وتنیان (له‌ گومڕایی) دا.
  سوێند به‌خوا بێگومان پێش ئه‌و (گومڕایانه‌ی قوڕه‌یش) زۆربه‌ی گه‌له‌ پێشینه‌کان گومڕا بوون.
  سوێند به‌خوا بێگومان ئێمه‌ له‌ناو خۆیاندا (پێغه‌مبه‌رانی) ترسێنه‌رمان بۆ ناردن.
  ئینجا (ئه‌ی موحه‌ممه‌د(صلی الله‌ علیه‌ وسلم)) سه‌رنج بده‌ سه‌رئه‌نجامی ترسێنراوه‌کان چۆن بوو.
  بێجگه‌ له‌ به‌نده‌ هه‌ڵبژێراوه‌کانی خوا.
  سوێند به‌خوا به‌ڕاستی نووح (علیه‌ السلام) هاواری لێ کردین ئینجا ئێمه‌ش زۆر چاك وه‌ڵامی (هاواره‌که‌ی) ئه‌ومان دایه‌وه‌.
  خۆی و که‌س و کاری (باوه‌ڕداری) مان له‌ ته‌نگانه‌ گه‌وره‌که‌ ڕزگار کرد.
  وه‌ ته‌نیا نه‌وه‌کانی ئه‌ومان (له‌سه‌ر زه‌وی) هێشته‌وه‌.
  وه‌ باسی و ناوبانگی (باشی) ئه‌ومان له‌ناو گه‌له‌ پاشینه‌کاندا هێشته‌وه‌ که‌ ئه‌مه‌یه‌.
  سه‌لام و دروود له‌سه‌ر نووح له‌لایه‌ن هه‌موو جیهانیانه‌وه‌.
  به‌ڕاستی ئێمه‌ ئا به‌و شێوه‌ پاداشتی چاکه‌کاران ده‌ده‌ینه‌وه‌.
  بێگومان ئه‌و له‌ به‌نده‌ باوه‌ڕداره‌کانی ئێمه‌ بوو.
  له‌ پاشان ئه‌وانی تر (دوژمنان) مان نوقم کرد.
  به‌ڕاستی ئیبراهیم له‌ په‌یڕه‌وان و شوێن که‌وتوانی نووح بوو (له‌ بنه‌ماکانی ئایین) دا.
  کاتێ به‌ دڵێکی ساغه‌وه‌ به‌ره‌و په‌روه‌ردگاری هات.
  کاتێ که‌ به‌ باوکی و گه‌له‌که‌ی وت چی ده‌په‌رستن.
  ئایا بێجگه‌ له‌ خوا په‌رستراوێکی درۆ و هه‌ڵبه‌ستراوتان ده‌وێ بیپه‌رستن.
  ئاخۆ گومانتان چۆنه‌ به‌رانبه‌ر به‌ په‌روه‌ردگاری جیهانیان؟.
  ئینجا سه‌یرێکی ئه‌ستێره‌کانی کرد.
  جا وتی من نه‌خۆشم (نایه‌م بۆ جه‌ژنه‌که‌تان له‌ ده‌ره‌وه‌ی) شار.
  ئه‌وانیش پشتیان تێ کرد و ڕۆشتن (بۆ ده‌ره‌وه‌ی شار) بۆ جه‌ژنه‌که‌یان.
  جا (ئیبراهیم) به‌ نهێنی ڕۆشت بۆلای په‌رستراوه‌کانیان (به‌ گاڵته‌وه‌) پێی وتن ئه‌وه‌ بۆ شت ناخۆن.
  ئه‌وه‌ چیتانه‌ قسه‌ ناکه‌ن.
  ئینجا به‌ده‌ستی ڕاستی (به‌ ته‌ور) ده‌ستی کرد به‌ لێدانیان (وورد وردی کردن جگه‌ بته‌ گه‌وره‌) که‌یان.
  گه‌له‌که‌ی زانیان یه‌کسه‌ر به‌په‌له‌ به‌ره‌و ئیبراهیم هاتن.
  ئیبراهیم وتی ئایا ئێوه‌ بتانێك ده‌په‌رستن که‌ خۆتان ده‌یتاشن و دروستی ده‌که‌ن؟.
  له‌ کاتێکدا خوا به‌دیهێنه‌ری خۆتان و ئه‌و بتانه‌شه‌ دروستان کردوون.
  وتیان بینایه‌کی به‌رزی بۆ دروست بکه‌ن (پڕی که‌ن له‌ ئاگر) و فڕێ ی بده‌نه‌ ناو ئاگره‌که‌وه‌.
  ویستیان (بیکوژن) به‌ پیلان به‌ڵام ئێمه‌ ئه‌وانمان ژێر خست.
  ئیبراهیم وتی من ده‌ڕۆم بۆ لای په‌روه‌ردگارم دڵنیام ڕێنموونیم ده‌کات.
  ئه‌ی په‌روه‌ردگارم مناڵێکی چاکم پێ ببه‌خشه‌.
  ئێمه‌ش مژده‌ی کوڕێکی له‌سه‌رخۆمان پێ دا.
  جا کاتێ ئه‌و (کوڕه‌ گه‌وره‌ بوو تا) گه‌شته‌ ئه‌وه‌ی ئیش و کار بکات له‌گه‌ڵ (ئیبراهیم) دا،(ئیبراهیم) وتی ئه‌ی کوڕه‌ خۆشه‌ویسته‌که‌م به‌ڕاستی من له‌ خه‌ودا دیم که‌ سه‌رت ده‌بڕم جا سه‌رنج بده‌ ده‌ڵێ ی چی و ڕات چی یه‌؟ (کوڕه‌که‌) وتی بابه‌ گیان ئه‌وه‌ی فه‌رمانت پێ دراوه‌ بیکه‌ دڵنیابه‌ ده‌مبینی به‌ ویستی خوا له‌ خۆگران ده‌بم.
  ئینجا کاتێ هه‌ر دووکیان ملکه‌چ بوون (بۆ فه‌رمانی خوا) و ئیبراهیم ئیسماعیلی به‌ڕووداخسته‌ سه‌ر سه‌زه‌ی.
  ئێمه‌ش بانگامان کرد ئه‌ی ئیبراهیم.
  بێگومان خه‌وه‌که‌ت به‌جێ هێنا به‌ڕاستی ئێمه‌ ئا به‌و شێوه‌ پاداشتی چاکه‌کاران ده‌ده‌ینه‌وه‌.
  بێگومان ئه‌مه‌ تاقی کردنه‌وه‌ی ئاشکرا بوو.
  وه‌ به‌رانێکی گه‌وره‌مان کرده‌ قوربانی ئه‌و ( که‌ ئیسماعیل) ه‌.
  وه‌ باسکردن به‌ چاکه‌ی ئیبراهیممان له‌ناو گه‌لانی داهاتوودا هێشته‌وه‌.
  دروود و سه‌لام له‌سه‌ر ئیبراهیم.
  ئا به‌و شێوه‌ پاداشتی چاکه‌کاران ده‌ده‌ینه‌وه‌.
  به‌ڕاستی ئه‌و له‌به‌نده‌ ئیمان داره‌کانی ئێمه‌یه‌.
  مژده‌ی ئیسحاقمان پێدا (که‌ ده‌بێته‌) پێغه‌مبه‌رێك له‌ چاکان.
  جا فه‌ڕو به‌ره‌که‌تمان ڕشت به‌سه‌ر ئیبراهیم و ئیسحاق دا و له‌ نه‌وه‌ی هه‌ردووکیان کار چاك و سته‌مکار له‌ خۆی به‌ ئاشکرا هه‌بوو.
  سوێند به‌خوا بێگومان منه‌تمان نا به‌سه‌ر مووسا و هاروون دا.
  هه‌ردووکیان و گه‌له‌که‌یانمان له‌ ته‌نگانه‌ گه‌وره‌که‌ ڕزگار کرد.
  وه‌ یارمه‌تیمان دان بۆیه‌ هه‌ر ئه‌وان سه‌رکه‌وتن (به‌سه‌ر فیرعه‌ون و کۆمه‌ڵه‌که‌ی) دا.
  وه‌ کتێبی ڕوون که‌ره‌وه‌مان دا به‌ هه‌ردووکیان واته‌ مووسا و هاروون.
  وه‌ ڕێنموونی هه‌ردووکیانمان کرد بۆ ڕێگای ڕاست.
  وه‌ ناوبانگی چاکی هه‌ردووکیانمان له‌ناو گه‌له‌ پاشینه‌کاندا هێشته‌وه‌.
  سه‌لام له‌سه‌ر مووسا و هاروون بێت.
  به‌ڕاستی ئێمه‌ ئا به‌وجۆره‌ پاداشتی کار چاکان ده‌ده‌ینه‌وه‌.
  بێگومان هه‌ردووکیان له‌ به‌نده‌ ئیمانداره‌کانی ئێمه‌ن.
  به‌ڕاستی ئیلیاس (پێغه‌مبه‌رێك بوو) له‌ پێغه‌مبه‌ران.
  کاتێ به‌ گه‌له‌که‌ی وت ئه‌وه‌ له‌ خوا ناترسن واته‌ خۆتان ناپارێزن.
  ئایا (بتی) به‌عل ده‌په‌رستن و واز دێنن له‌ (په‌رستنی) چاکترینی دروست کاران.
  که‌ خوای په‌روه‌ردگاری ئێوه‌ و باوو باپیره‌ پێشینه‌کانتانه‌.
  که‌چی باوه‌ڕیان نه‌هێنا به‌ ئیلیاس که‌وابوو بێگومان ئه‌وان ئاماده‌ ده‌کرێن (له‌ دۆزه‌خ) دا.
  جگه‌ به‌نده‌ هه‌ڵبژێراوه‌کانی خوا.
  وه‌ باسی چاکی ئه‌و (ئیلیاس) مان له‌ناو گه‌له‌ پاشێنه‌کان دا هێشته‌وه‌.
  سه‌لام له‌سه‌ر ئیلیاس بێت (ئیلیاسین ئیلیاس هه‌ر یه‌ك که‌س) ه‌.
  به‌ڕاستی ئێمه‌ ئا به‌و شێوه‌ پاداشتی چاکه‌کاران ده‌ده‌ینه‌وه‌.
  بێگومان ئه‌و (ئیلیاس) له‌ به‌نده‌ باوه‌ڕداره‌کانی ئێمه‌یه‌.
  به‌ڕاستی لووط (پێغه‌مبه‌رێك بوو) له‌ پێغه‌مبه‌ران.
  کاتێ خۆی و هه‌موو که‌سه‌کانی و شوێن که‌وتووانیمان ڕزگار کرد.
  بێجگه‌ له‌ پیره‌ژنێك (خێزانی نووح که‌ یه‌کێك و) له‌ تیاچووه‌کان.
  پاشان ئه‌وانی ترمان له‌ناو برد.
  به‌ڕاستی ئێوه‌ (قوڕه‌یشییه‌کان) ده‌ڕۆن به‌سه‌ر (شوێنه‌کان) یاندا به‌ به‌یانیاندا واته‌ به‌ ڕۆژ.
  و به‌شه‌ودا ئایا ئیتر ژیر نابن.
  وه‌ به‌ڕاستی یونس (پێغه‌مبه‌رێك بوو) له‌ پێغه‌مبه‌ران.
  کاتێ ڕای کرد بۆ لای که‌شتیه‌کی پڕ له‌ خه‌ڵك.
  ئینجا قورعه‌ کێشی کرد (له‌گه‌ڵ خه‌ڵکی ناو که‌شتییه‌که‌) و ئه‌و له‌ دۆڕاوان بوو.
  خرایه‌ ده‌ریاکه‌و ئینجا نه‌هه‌نگێك قووتی دا ئه‌ویش شایانی سه‌رزه‌نشت بوو.
  خۆ ئه‌گه‌ر به‌ڕاستی ئه‌و له‌ یاد کارانی (خوا) نه‌بوایه‌.
  تا ڕۆژێ زیندوو ده‌کرێنه‌وه‌ له‌ناو سکی ئه‌و (نه‌هه‌نگه‌دا) ده‌مایه‌وه‌.
  به‌هۆی ئه‌وه‌وه‌ فڕێمان دایه‌ زه‌وی یه‌کی ڕووت (بێ دارو دره‌خت) نه‌خۆشیش بوو.
  وه‌ ڕووه‌کێکی کوله‌که‌مان به‌سه‌ریدا ڕواند.
  ئه‌وسا به‌ پێغه‌مبه‌رێتی ناردمان بۆلای سه‌د هه‌زار که‌س یا زیاتر.
  گه‌له‌که‌ش باوه‌ڕیان هێناو به‌و هۆیه‌وه‌ به‌هره‌مه‌ندمان کردن له‌ژیان تا ماوه‌یه‌ك.
  ئینجا (ئه‌ی موحه‌ممه‌د(صلی الله‌ علیه‌ وسلم)) پرسیاریان لێ بکه‌ ئایا کچان بۆ په‌روه‌ردگارته‌ و کوڕانیش هی ئه‌وانه‌؟.
  یا ئه‌وان به‌ دیاره‌وه‌ بوون که‌ ئێمه‌ فریشته‌کانمان به‌ مێینه‌ دروست کرد.
  بێدار بن به‌ڕاستی ئه‌وان له‌ ده‌س هه‌ڵبه‌سی خۆیانه‌وه‌ ده‌ڵێن.
  خوا منداڵی بووه‌و بێگومان ئه‌وانه‌ درۆزنن.
  ئایا (خوا) کچانی هه‌ڵبژاردووه‌ (بۆ خۆی) به‌سه‌ر کوڕان دا.
  چیتانه‌ چۆن بڕیاری وا ده‌ده‌ن.
  ده‌ی ئایا بیر ناکه‌نه‌وه‌؟.
  یان به‌ڵگه‌یه‌کی ڕوونتان (له‌م باره‌یه‌وه‌) هه‌یه‌.
  ده‌ی کتێبه‌که‌تان (به‌ڵگه‌که‌تان) بێنن ئه‌گه‌ر ڕاست ده‌که‌ن.
  وه‌ ئه‌و (بێ باوه‌ڕانه‌) له‌ نێوان خواو جنۆکه‌دا خزمایه‌تی یان بڕیار داوه‌ سوێند به‌خوا بێگومان جنۆکه‌کان ده‌یان زانی که‌ به‌ڕاستی ئه‌وان ئاماده‌ ده‌کرێن (له‌ ڕۆژی دوایی) دا.
  پاك و بێگه‌رده‌ خوا له‌وه‌ی ئه‌و (بێ باوه‌ڕانه‌) ده‌یڵێن.
  هه‌موویان سزا ده‌درێن بێجگه‌ به‌نده‌ خاوێن کراوه‌کانی خوا.
  ئینجا به‌ڕاستی ئێوه‌ ئه‌و (بتانه‌) یش که‌ ده‌یپه‌رستن.
  ئێوه‌ ناتوانن له‌ به‌رانبه‌ری خوادا گومڕاکه‌ری (که‌س) بن.
  بێجگه‌ ئه‌و که‌سه‌ی (خوا ده‌زانێ) ده‌چێته‌ دۆزه‌خه‌وه‌.
  فریشته‌کان ده‌ڵێن هیچ کام له‌ ئێمه‌ نی یه‌ مه‌گه‌ر پله‌و شوێنێکی دیاری کراوی خۆی هه‌یه‌.
  وه‌ به‌ڕاستی ئێمه‌ هه‌موومان به‌ ڕیز وه‌ستاوین( بۆ عیباده‌ت و به‌جێ هێنانی) فه‌رمانی خوا.
  وه‌ بێگومان ئێمه‌ین هه‌میشه‌ پاکی و بێگه‌ردی ئه‌و ده‌ڵێین.
  بێگومان هه‌رچه‌نده‌ بت په‌رستان ده‌یان وت.
  به‌ڕاستی ئه‌گه‌ر کتێبێك (ی ئاسمانی وه‌ك کتێبی) پێشینانمان هه‌بوایه‌.
  به‌ڕاستی ئێمه‌ له‌ به‌نده‌ پاك و خاوێنه‌کانی خوا ده‌بووین.
  ئینجا (که‌ کتێبیان بۆ هات) باوه‌ڕیان پێ نه‌هێناو به‌ زوویی ده‌زانن (سه‌رئه‌نجامی بێ بڕواییه‌که‌یان چۆن ده‌بێ) ت.
  سوێند به‌خوا بێگومان پێشتر بڕیارمان داوه‌ بۆ به‌نده‌ نێردراوه‌کانمان.
  که‌ بێگومان هه‌ر ئه‌وان سه‌ر ده‌خرێن.
  دیاریشه‌ هه‌ر سه‌ربازانی ئێمه‌ سه‌ر ده‌که‌وون.
  تۆش وازیان لێ بێنه‌ تا ئه‌و ماوه‌ی دیاری کراوه‌ بۆ له‌ ناو بردنیان.
  وه‌ بیان بینه‌ (سه‌رئه‌نجامیان چۆن ده‌بێت) و له‌مه‌ولا ئه‌وانیش ده‌بینن چیان به‌سه‌ر دێت.
  جا ئایا به‌په‌له‌ داوای سزای ئێمه‌ ده‌که‌ن.
  هه‌ر کاتێ سزای ئێمه‌ هاته‌ خواره‌وه‌ بۆ ناو ماڵه‌کانیان ئه‌وسا ترسێنراوان چ ڕۆژێکی خراپ و ته‌نگیان ده‌بێ.
  وه‌ وازیان لێ بێنه‌ تا ئه‌و ماوه‌ی دیاری کراوه‌ بۆیان.
  وه‌ ببینه‌ ئینجا له‌مه‌ولا ئه‌وانیش ده‌بینن.
  په‌روه‌ردگارت پاك و بێگه‌رده‌ په‌روه‌ردگاری باڵا ده‌ست له‌وه‌ی بێ باوه‌ڕان ده‌یڵێن ده‌رباره‌ی.
  سڵاوو دروودیش بۆ گشت پێغه‌مبه‌ران.
  سوپاس و ستایشیش بۆ خوای په‌روه‌ردگاری هه‌موو جیهانیان.
  به‌(صاد) ده‌خوێنرێته‌وه‌ و سه‌یری سه‌ره‌تای سوره‌تی (البقرة) بکه‌ بۆ مانای ئه‌م جۆره‌ پیتانه‌ سوێند به‌ قورئانی خاوه‌ن ڕێز و په‌ند و ئامۆژگاری.
  به‌ڵام ئه‌وانه‌ی بێ باوه‌ڕن ڕۆ چوون له‌ خۆ به‌گه‌وره‌ زانین و دژایه‌تیدا به‌رانبه‌ر ئیسلام و شوێن که‌وتووانی.
  چه‌نده‌ها گه‌لمان پێش ئه‌وان (کافرانی مه‌ککه‌) له‌ناو برد ئینجا هاواریان کرد له‌ حاڵێکدا کاتی ڕزگار بوون نه‌ما بوو. 
  سه‌ریان سوڕده‌ما که‌ ترسێنه‌رێکیان له‌ خۆیان بۆ هاتووه‌ وه‌ بێ باوه‌ڕان ده‌یان وت ئه‌م (پێغه‌مبه‌ره‌) جادوو گه‌رێکی زۆر درۆزنه‌.
  ئایا ئه‌و (پێغه‌مبه‌ره‌) هه‌موو خواکانی کردۆته‌ یه‌ك خوا، به‌ڕاستی ئه‌مه‌ (که‌ یه‌ك خوا ببێ) شتێکی زۆر سه‌رسوڕهێنه‌ره‌.
  وه‌ گه‌وره‌کانی(قوڕه‌یش له‌گه‌ڵ پێغه‌مبه‌ر قسه‌یان کرد و هه‌ڵسان) به‌ په‌له‌ ده‌رچوون (به‌ خه‌ڵکیان وت) بڕۆن و خۆگر بن له‌سه‌ر (په‌رستنی) خواکانتان به‌ڕاستی ئه‌مه‌ (ی موحه‌ممه‌د (صلی الله‌ علیه‌ وسلم)) ده‌یڵێ شتێکه‌ له‌ ئێوه‌ داوا کراوه‌ تا ببێته‌ گه‌وره‌ی هه‌موو عه‌ره‌ب .
  ئه‌مه‌مان نه‌بیستووه‌ له‌ کۆتا ئاییندا (که‌ نه‌سرانی یه‌) ئه‌مه‌ ته‌نیا شتێکی هه‌ڵبه‌ستراوه‌.
  ئایا چۆن وه‌حی له‌ناو هه‌موومان دا بۆ ئه‌و موحه‌ممه‌د(صلی الله‌ علیه‌ وسلم) دابه‌زێنراوه‌ (نه‌خێر ڕاست ناکه‌ن) به‌ڵکو ئه‌وانه‌ له‌ گوماندان له‌قورئانه‌که‌ی من (نه‌خێر وانیه‌) به‌ڵکو ئه‌وانه‌ هێشتا سزای منیان نه‌چه‌شتووه‌ بۆیه‌ باوه‌ڕ ناهێنن.
  یا غه‌زنه‌کانی به‌زه‌یی په‌روه‌رگارت لای ئه‌وانه‌ که‌ زاڵی به‌خشنده‌یه‌.
  یا ده‌سه‌ڵات و پاشایی ئاسمانه‌کان و زه‌وی و ئه‌وه‌ی له‌ نێوانیاندایه‌ هی ئه‌وانه‌ (ئه‌گه‌ر وایه‌) ده‌با به‌رز ببنه‌وه‌ له‌ناو هۆکاره‌کانی به‌رز بوونه‌وه‌دا تا ده‌گه‌نه‌ عه‌رش ئینجا وه‌حی دابه‌زێنن بۆ هه‌ر که‌سێ خۆیان ده‌یانه‌وێت. 
  بێ بڕوایانی قوڕه‌یش له‌شکرو کۆمه‌ڵێکی بێ نرخن له‌و کۆمه‌ڵانه‌ی (دژی پێغه‌مبه‌رانن به‌زوویی) ده‌شکێرێن و سه‌ر شۆڕ ده‌بن.
  پێش ئه‌وان گه‌لی نووح و عاد و فیرعه‌ونی خاوه‌ن مێخه‌کان باوه‌ڕیان به‌ (پێغه‌مبه‌ره‌کانیان) نه‌هێنا.
  وه‌ (گه‌لی) سه‌موود و گه‌لی لووط و خاوه‌ن باخه‌ چڕو پڕه‌کان ئه‌وانه‌ تاقم و کۆمه‌ڵانێك بوون.
  هه‌ر هه‌موویان باوه‌ڕیان به‌ پێغه‌مبه‌ران نه‌هێنا بۆیه‌ سزای منیان به‌سه‌را چه‌سپا و له‌ناو چوون.
  ئه‌مانه‌ ته‌نیا چاوه‌ڕوانی ده‌نگێکی زۆر گه‌وره‌ ده‌که‌ن ئه‌و ده‌نگه‌ (فوو کردن به‌ صوردا) که‌مترین ماوه‌ دواخستنی نییه‌.
  وه‌ وتیان: ئه‌ی په‌روه‌ردگامان پێش ڕۆژی لێ پرسینه‌وه‌ به‌شه‌که‌مان (له‌ سزا یا پاداشت) پێ بده‌.
  ئه‌ی (موحه‌ممه‌د(صلی الله‌ علیه‌ وسلم)) دان به‌ خۆتدا بگره‌ له‌سه‌ر ئه‌و قسانه‌ی که‌ ده‌یکه‌ن بیری به‌نده‌مان داوودی خاوه‌ن هێز و توانا بکه‌ره‌وه‌ بێگومان ئه‌و هه‌میشه‌ گه‌ڕاوه‌ بوو بۆ لای خوا.
  به‌ڕاستی ئێمه‌ چیاکانمان ڕام هێنا بوو ته‌سبیحاتی خوایان ده‌کرد له‌گه‌ڵ ئه‌و (داوود) به‌ ئێواران و به‌یانیاندا.
  وه‌ باڵنده‌کان که‌ له‌ ده‌وری ئه‌و (داوود) کۆده‌کرانه‌وه‌ هه‌موو(بۆ ته‌سبیحات) بۆ لای ئه‌و ده‌گه‌ڕانه‌وه‌ تا له‌گه‌ڵ داوود یادی خوا بکه‌ن.
  وه‌ پاشایه‌تیه‌که‌ی ئه‌ومان به‌هێز کرد دانایی و گوفتاری جیاکه‌ره‌وه‌مان پێ به‌خشی.
  وه‌ ئایا هه‌واڵی داوا چییه‌کانت پێ گه‌یشتووه‌ کاتێ به‌دیواری خه‌ڵوه‌تگاکه‌دا سه‌رکه‌وتن.
  له‌ناکاودا چوونه‌ ژووره‌وه‌ بۆ لای داوود ئه‌ویش داچڵه‌کا و ترسا لێیان وتیان: مه‌ترسه(‌ ئێمه‌) دوو داوا چین یه‌کێکمان سته‌می له‌وی تر کردووه‌ جا له‌ نێوانماندا به‌هه‌ق و ڕاستی بڕیار بده‌ و له‌ڕاستی لامه‌ده‌( له‌بڕیاره‌که‌تدا) وه‌ ڕێنموونیمان بکه‌ بۆ ڕێگای ڕاست.
  یه‌کێکیان وتی بێگومان ئه‌مه‌ برامه‌ نه‌وه‌دو نۆ مه‌ڕی هه‌یه‌ و منیش یه‌ك مه‌ڕم هه‌یه‌ که‌چی ده‌ڵێ ئه‌و مه‌ڕه‌ش بده‌ به‌من (بیسپێره‌ به‌ من) و له‌ قسه‌ کردن دا زاڵه‌ به‌سه‌رمدا.
  داوود وتی سوێند به‌خوا به‌ڕاستی سته‌می لێکردوی که‌داوات لێ ده‌کات تاقه‌ مه‌ڕه‌که‌ت بخاته‌ ناو مه‌ڕه‌کانی خۆی و بێگومان زۆر له‌شه‌ریك و هاوبه‌شان سته‌م له‌یه‌کتری ده‌که‌ن بێجگه‌ له‌وانه‌ی باوه‌ڕیان هێناوه‌ و کرده‌وه‌ی چاکیان کردووه‌ ئه‌وانه‌ش زۆر که‌من داوود زانی که‌ ئێمه‌ ته‌نیا تاقیمان کردۆته‌وه‌ بۆیه‌ داوای لێبوردنی کرد له‌ په‌روه‌ردگاری و که‌وت به‌ڕوودا به‌ سوژده‌ بردنه‌وه‌ و تۆبه‌ی کرد. 
  ئێمه‌ش له‌و هه‌ڵه‌ی ئه‌و خۆش بووین به‌ڕاستی ئه‌و (داوود) پله‌و پایه‌ی به‌رزه‌ و نزیکه‌ له‌ ئێمه‌وه‌ و دوا ڕۆژێکی چاکیشی هه‌یه‌.
  ئه‌ی داوود بێگومان ئێمه‌ تۆمان کرد به‌جێ نشین (ی پێغه‌مبه‌رانی پێش خۆت) له‌زه‌ویدا که‌وابوو تۆش له‌نێوان خه‌ڵکدا به‌ڕاستی فه‌رمانڕه‌وایی بکه‌ شوێن هه‌واو ئاره‌زووات مه‌که‌وه‌ با له‌ ڕێگای خوا لات نه‌دات بێگومان ئه‌وانه‌ی له‌ڕێگای خوا لاده‌ده‌ن و گومڕا ده‌بن سزای سه‌ختیان بۆ هه‌یه‌ چونکه‌ ڕۆژی لێپرسینه‌وه‌یان له‌بیر کردبوو. 
  ئێمه‌ ئاسمان و زه‌وی و ئه‌وه‌ی له‌ نێوانیانایه‌ به‌ بێهوده‌ دروستمان نه‌کردووه‌ ئه‌وه‌ گومانی ئه‌و که‌سانه‌یه‌ که‌ بێ باوه‌ڕ بوون سا  هاوار بۆ ئه‌وانه‌ی که‌ بێ باوه‌ڕ بوون له‌ ئاگری دۆزه‌خ.
  ئایا ئه‌وانه‌ی باوه‌ڕیان هێناوه‌ و کرده‌وه‌ چاکه‌کانیان کردووه‌ له‌گه‌ڵ خراپه‌کاران له‌ زه‌ویدا وه‌ك یه‌کیان داده‌نێین (له‌دوا ڕۆژدا، نه‌خێر وانی یه‌) یا پارێزکاران وه‌ك به‌د کرداران لێ ده‌که‌ین.
  ئه‌م قورئانه‌ کتێبێکی پیرۆزه‌ ناردوومانه‌ته‌ خواره‌وه‌ بۆتۆ بۆ ئه‌وه‌ی بیر بکه‌نه‌وه‌ له‌ئایه‌ته‌کانی وه‌ خاوه‌نانی بیرو ژیری په‌ندی لێ وه‌ربگرن.
  ئێمه‌ سوله‌یمانمان به‌خشی به ‌داوود (علیهما السلام) ئه‌و (سوله‌یمان) به‌نده‌یه‌کی چاك بوو بێگومان ئه‌و زۆر ڕوو له‌خوا بوو.
  سه‌ر له‌ ئێواره‌ وه‌ختێ ئه‌سپانی ڕه‌سه‌ن و خێرا نیشانی سوله‌یمان درا.
  جا (سوله‌یمان) وتی خۆشه‌ویستی ئه‌م ئه‌سپانه‌م باودا به‌سه‌ر یادو عیباده‌تی په‌روه‌ردگارم دا ( که‌ نوێژی عه‌سر بوو) (سه‌یری ئه‌سپه‌کانی ده‌کرد) هه‌تا له‌ چاو گوم بوون.
  ووتی جارێکی تر ئه‌و ئه‌سپانه‌م بۆ بگێڕنه‌وه‌ ئینجا ده‌ستی هێنا به‌ده‌ست و قاچ و گه‌ردن و یاڵی ئه‌و ئه‌سپانه‌دا.
  سوێند به‌ خوا به‌ڕاستی سوله‌یمانمان تاقی کرده‌وه‌ و لاشه‌ی (له‌ته‌ کۆڕێ) کمان فڕێدا به‌سه‌رته‌خته‌که‌یدا پاشان ته‌وبه‌ی کرد گه‌ڕایه‌وه‌ بۆ لای خوا.
  سوله‌یمان وتی ئه‌ی په‌روه‌رگارم لێم خۆشبه‌ و ده‌سه‌ڵات و پاشایه‌تێکم پێ ببه‌خشه‌ که ‌دوای من ده‌س نه‌دا بۆ که‌سی تر بێگومان ته‌نها تۆی به‌خشنده‌ی هه‌موو شتێکی.
  دوا( نزاکه‌ی) با مان بۆ ڕام هێنا به‌فه‌رمانی ئه‌و به‌ نه‌رمی ده‌ڕۆیی بۆ هه‌ر جێگایه‌ك بیویستایه‌.
  وه‌ هه‌موو (په‌ری و) شه‌یتانه‌کانمان بۆ ڕام هێنا بوو که‌ بینا سازو مه‌له‌وانی ژێر ده‌ریا بوون.
  وه‌ هه‌ندێکی تریان (که‌ سه‌رپێچی سوله‌یمانیان کردبوو ڕاممان هێنان بۆی) به‌ پێکه‌وه‌ به‌ستراوی له‌ کۆت زنجیردا.
  ئه‌مه‌ (که‌ باسکرا) به‌خششی ئێمه‌یه‌ (بۆ تۆ) ئینجا به‌ویستی خۆت بیبه‌خشه‌ یا بیگره‌وه‌ و مه‌یبه‌خشه‌ به‌بێ پرسینه‌وه‌ لێت.
  وه‌ به‌ڕاستی ئه‌و (سوله‌یمان) پله‌ی به‌رزی هه‌یه‌ لای ئێمه‌ وه‌ سه‌ر ئرنجامی چاکی هه‌یه‌.
  وه‌ ئه‌ی(موحه‌ممه‌د (صلی الله‌  علیه‌ وسلم) ) باسی به‌نده‌ی ئێمه‌ ئه‌یوب بکه‌ کاتێ هاواری له‌ په‌روه‌ردگاری کرد (ووتی) به‌ڕاستی شه‌یتان تووشی زه‌حمه‌ت و ناڕه‌حه‌تی و ئازاری کردووم.
  پێی وترا پێت بده‌ به‌ زه‌ویدا ئه‌وه‌ کانیاوێکی سارده‌ بۆ خۆشتن و خواردنه‌وه‌ خۆی شت و ئاوی خوارده‌وه‌ له‌ نه‌خۆشییه‌که‌ی چاك بوویه‌وه‌.
  وه‌ ژن و مناڵه‌کانی و ئه‌وه‌نده‌ی تریشمان له‌گه‌ڵیان دا به‌و (ئه‌یوب) به‌خشی به‌ میهره‌بانی له‌لایه‌ن خۆمانه‌وه‌ (به‌ ئه‌یوب) و بۆ په‌ند و ئامۆژگاری بۆ خاوه‌نانی ژیری و بیرو هۆش.
  پێمان وت چه‌پکێ شووڵ (داری زۆر باریك) به‌ ده‌سته‌وه‌ بگره‌و پێی بده‌ (له‌ خێزانت یه‌ك جار) و سوێنده‌که‌ت مه‌شکێنه‌ (که‌ له‌ خێزانت خوارد بوو سه‌د داری لێ بده‌ی) به‌ڕاستی ئێمه‌ ئه‌و (ئه‌یوب) مان به‌ خۆگر‌ بینی چ به‌نده‌یه‌کی چاك بوو به‌ڕاستی ئه‌و زۆر گوێڕایه‌ڵ و ڕوو له‌خوا بوو.
  وه‌ باسی به‌نده‌کانی ئێمه‌ بکه‌ ئیبراهیم و ئیسحاق و یه‌عقوب که‌ خاوه‌نی هێزو توانا و بینایی بوون.
  به‌ڕاستی له‌به‌ر ئه‌وه‌ی هه‌میشه‌ ڕۆژی دواییان له‌بیردا بوو ئێمه‌ (به‌ به‌نده‌ی تایبه‌تی خۆمان) هه‌ڵمان بژاردن.
  وه‌ به‌ڕاستی ئه‌وانه‌ (هه‌ر سیانیان) لای ئێمه‌ له‌ به‌نده‌ هه‌ڵبژێردراوه‌ چاکه‌کانن.
  وه‌ باسی (به‌نده‌کانی ئێمه‌ بکه‌) ئیسماعیل و ئه‌لیه‌سه‌ع و ذولکیفل که‌ هه‌موویان له‌ چاکانن.
  ئه‌م (باسی پێغه‌مبه‌رانه‌) باس و ناوبانگی چاکیانه‌ له‌ دونیادا و بێگومان پارێزکاران سه‌رئه‌نجامێکی چاکیان هه‌یه‌.
  که‌ بریتی یه‌ له‌ به‌هه‌شتانی جێی دانیشتنی ئێجگاری که‌ ده‌رگاکانی کراوه‌ته‌وه‌ بۆیان.
  له‌وێدا (له‌سه‌ر کورسی ڕازاوه‌) پاڵیان داوه‌ته‌وه‌ تێیدا داوای میوه‌هاتی زۆرو جۆره‌ها خواردنه‌وه‌ ده‌که‌ن.
  و حۆرییانی هاوته‌مه‌نیان لایه‌ (خێزانیانن) که‌ چاویان بڕیوه‌ته‌ مێرده‌کانیان.
  ئه‌مه‌ ئه‌و (نازو نیعمه‌تانه‌) یه‌ که‌ به‌ڵێنتان پێ درا بوو بۆ ڕۆژی لێپرسینه‌وه‌ی قیامه‌ت.
  به‌ڕاستی ئه‌مه‌ ڕزق و ڕۆزی ئێمه‌یه‌ هه‌رگیز ته‌واو بوونی بۆ نی یه‌.
  ئا ئه‌مه‌ (پاداشتی پارێزکارانه‌) و بێگومان سه‌رکه‌شانیش خراپترین پاشه‌ڕۆژیان هه‌یه‌.
  دۆزه‌خه‌  که‌ ده‌چنه‌ ناویه‌وه‌ ئای چ جێگایه‌کی به‌دو خراپه‌.
  ئه‌مه‌و ئاوی له‌ کوڵ و کێم و زووخه‌ ده‌با بیچه‌ژن.
  وه‌ چه‌ند جۆری تر سزایان هه‌یه‌ له‌و شێوه‌.
  به‌ گومڕاکه‌ره‌کان ده‌ووترێ ئه‌مه‌ کۆمه‌ڵێکه‌ له‌گه‌ڵ ئێوه‌دا دێنه‌ دۆزه‌خ (گومڕاکه‌ره‌کانیش ده‌ڵێن) به‌خێر نه‌یه‌ن بێگومان ئه‌وانه‌ ده‌چنه‌ ناو ئاگری دۆزه‌خ.
  ئه‌وان (به‌ گومڕاکه‌ره‌کان) ده‌ڵێن به‌ڵکو ئێوه‌ به‌خێر نه‌یه‌ن ئێوه‌ (له‌ دنیا گومڕاتان کردین و) ئه‌م سزاتان پێش هێنا بۆمان ئای چ جێگاو مه‌نزڵێکی خراپه‌.
  ده‌ڵێن: ئه‌ی په‌روه‌ردگارمان هه‌ر که‌س (هۆی) پێش هێنانی ئه‌م سزایه‌ بوو بۆ ئێمه‌ ئه‌وه‌ سزای ئه‌و له‌ دۆزه‌خ دا دوو چه‌ندانه‌ بکه‌.
  وه‌ (گومڕاکه‌ره‌کان) ده‌ڵێن ئه‌وه‌ چیمانه‌ بۆ چ پیاوانێك نابینین که‌ ئێمه‌ له‌ خراپه‌کارانمان ده‌ژماردن.
  ئایا ئه‌وانه‌ن که‌ گاڵته‌مان پێ ده‌کردن؟ یا (لێره‌ن به‌ڵام) چاوه‌کان لێیان که‌لا بووه‌ و نایان بینن.
  بێگومان ئه‌وه‌ (که‌ باسکرا) ئاژاوه‌ و شه‌ڕه‌ قسه‌ی دۆزه‌خیانه‌ ڕاسته‌ و دێته‌دی.
  ئه‌ی موحه‌ممه‌د(صلی الله‌ علیه‌ وسلم) بڵێ من ته‌نیا ترسێنه‌رێکم و هیچ په‌رستراوێکی تر نییه‌ بێجگه‌ له‌ خوای ته‌نهای به‌ده‌سه‌ڵات.
  په‌روه‌ردگاری ئاسمانه‌کان و زه‌وی و ئه‌وه‌ی له‌ نێوانیاندایه‌ زاڵی لێبورده‌.
  ئه‌ی موحه‌ممه‌د(صلی الله‌ علیه‌ وسلم) بڵێ ئه‌وه‌ هه‌واڵێکی زۆر گه‌وره‌یه‌.
  که‌ ئێوه‌ گوێ ی پێ ناده‌ن.
  بڵێ ئه‌گه‌ر وه‌حیم بۆ نه‌هاتایه‌ من هیچ ئاگام له‌ کۆمه‌ڵی هه‌ره‌ بڵند (فریشته‌کان) نه‌بووه‌ کاتێ ده‌مه‌ قاڵێ یان ده‌کرد ده‌رباره‌ی ئاده‌م.
  نیگا بۆ من ناکرێ مه‌گه‌ر به‌وه‌ی که‌ من ترسێنه‌رێکی ڕوون که‌ره‌وه‌م.
  ئه‌و کاته‌ی (ده‌مه‌ قاڵێ یان بوو) په‌روه‌ردگارت به‌ فریشته‌کانی فه‌رموو به‌ڕاستی من به‌شه‌رێك له‌ قوڕ دروست ده‌که‌م.
  ئینجا کاتێ شێوه‌که‌یم ڕێك خست و له‌ ڕۆحێ (که‌ خاوه‌نی) خۆمم کرد به‌به‌ریدا ئه‌وسا هه‌موو به‌ سوژده‌ بردن بۆی بکه‌ون به‌ ڕوودا.
  جا فریشته‌کان هه‌ر هه‌موویان سوژده‌یان برد.
  بێجگه‌ له‌ شه‌یتان که‌ خۆی به‌ گه‌وره‌ دانا و له‌ بێ باوه‌ڕایان بوو.
  خوا فه‌رمووی ئه‌ی ئیبلیس چ شتێك به‌رگری کردی (له‌وه‌ی) که‌ سوژده‌ ببه‌یت بۆ که‌سێ که‌ من (به‌ده‌ستی) خۆم دروستم کردووه‌ ئایا خۆت به‌ گه‌وره‌ زانی یاخود له‌ به‌رزو بڵنده‌کانی.
  شه‌یتان وتی من له‌و (ئاده‌م چاکترم) چونکه‌ منت له‌ ئاگر دروست کردووه‌ به‌ڵام ئه‌و له‌ قوڕ.
  خوا فه‌رمووی که‌واته‌ له‌وێ (به‌هه‌شت) درچۆو بڕۆ چونکه‌ بێگومان تۆ ده‌رکراوی له‌ ڕه‌حمه‌تی من.
  وه‌ به‌ڕاستی نه‌فرینی منت له‌سه‌ر بێ تا ڕۆژی (پاداشت و تۆڵه‌) قیامه‌ت.
  شه‌یتان وتی ئه‌ی په‌روه‌ردگارم ده‌ی مۆڵه‌تم بده‌ (نه‌مرم) تا ڕۆژێ (مردووان) زیندوو ده‌کرێنه‌وه‌.
  خوا فه‌رمووی: ده‌ی به‌ڕاستی تۆ له‌ مۆڵه‌ت دراوانی.
  تا ڕۆژی کاتی دیاری کراو.
  شه‌یتان وتی ئینجا سوێندبه‌ عیزه‌تت هه‌ر هه‌موویان گومڕا ده‌که‌م.
  ئه‌وانه‌یان نه‌بێ که‌ به‌نده‌ی پاك و هه‌ڵبژارده‌ی تۆن.
  خوا فه‌رمووی: من حه‌قم هه‌ر حه‌قیش ده‌ڵێم.
  به‌ڕاستی دۆزه‌خ پڕ ده‌که‌م له‌ تۆ (نه‌وه‌کانت) و ئه‌وانه‌ی (له‌ ئاده‌میان) شوێنت ده‌که‌ون تێكڕا. 
  ئه‌ی موحه‌ممه‌د(صلی الله‌ علیه‌ وسلم) بڵێ من هیچ کرێ و پاداشتێك له‌سه‌ر گه‌یاندنی ئه‌م ئایینه‌ له‌ ئێوه‌ داواناکه‌م و من له‌و که‌سانه‌ش نیم که‌ درۆ هه‌ڵبه‌ستم و زۆر له‌خۆم بکه‌م.
  ئه‌م (قورئانه‌) ته‌نها په‌ندو ئامۆژگارییه‌ بۆ هه‌موو جیهانیان.
  به‌ڕاستی پاش ماوه‌یه‌ك له‌ هه‌واڵی ئه‌و (قورئانه‌) ده‌زانن.
  ئه‌م قورئانه‌ هێنراوه‌ته‌ خواره‌وه‌ له‌لایه‌ن خوای باڵا ده‌ستی کار به‌جێ وه‌.
  بێگومان ئێمه‌ به‌ حه‌ق و ڕاستی قورئانمان بۆ تۆ هێناوه‌ته‌ خواره‌وه‌ که‌واته‌ خوا بپه‌رسته‌و به‌ ته‌نها هه‌ر بۆ ئه‌و ملکه‌چ به‌.
  بێدار به‌ ئایینی (گه‌ردن که‌چی) پاك و خاوێن هه‌ر بۆ خوایه‌ وه‌ که‌سانێ جگه‌ له‌و (خوا) چه‌ند په‌رستراوێکیان بۆ خۆیان داناوه‌ (ده‌ڵێن) ته‌نها له‌به‌ر ئه‌وه‌ ده‌یان په‌رستین نزیکمان بکه‌نه‌وه‌ له‌ خوا بێگومان خوا بڕیار ده‌دات له‌ نێوانیاندا له‌و شتانه‌دا که‌ ئه‌وان تیایا جیاواز بوون به‌ڕاستی خوا ڕێنموونیی که‌سێ ناکات که‌ درۆزنی زۆر بێ باوه‌ڕه‌.
  ئه‌گه‌ر خوا بیویستایه‌ منداڵێك بۆ خۆی بڕیار بدات ئه‌وه‌ له‌ناو دروست کراوه‌کانیدا کامه‌ی بویستایه‌ هه‌ڵی ده‌بژارد پاك و بێگه‌رده‌ هه‌ر ئه‌وه‌ خوای ته‌نیای زاڵ و به‌ ده‌سه‌ڵات.
  خوا ئاسمانه‌کان و زه‌وی به‌هه‌ق دروست کردووه‌ شه‌و ده‌هێنێ به‌سه‌ر ڕۆژدا و ڕۆژ ده‌هێنێ به‌سه‌ر شه‌ودا و خۆر و مانگی ڕام هێناوه‌ هه‌ر یه‌کیان تا ماوه‌ی دیاری کراو (بۆیان) ده‌گه‌ڕێن بێدار به‌ هه‌ر ئه‌و (خوا) زاڵی لێبوردووه‌.
  خوا ئێوه‌ی له‌ تاکه‌ که‌سێك (ئاده‌م) دروست کردووه‌ پاشان له‌و (که‌سه‌) هاوسه‌ره‌که‌ی (حه‌ووای) به‌دی هێناوه‌ وه‌ بۆ ئێوه‌ هه‌شت جووتی (نێر و مێ) له‌ ئاژه‌ڵ به‌دی هێناوه‌ ئێوه‌ دروست ده‌کات له‌ناو سکی دایکتاندا به‌ به‌دی هێنانی یه‌ك له‌دوای یه‌ك له‌ناو سێ تاریکی (ناو سك، منداڵدان، په‌رده‌ی کۆرپه‌له‌) دا ئا ئه‌وه‌ په‌روه‌ردگاری ئێوه‌یه‌ که‌ ده‌سه‌ڵات و پاشایی هه‌ر هی ئه‌وه‌ هیچ په‌رستراوێ جگه‌ له‌ زاتی ئه‌و نی یه‌ که‌واته‌ چۆن له‌ ئایینی ڕاست لاده‌درێن.
  ئه‌گه‌ر ئێوه‌ بێ باوه‌ڕبن ئه‌وه‌ بێگومان خوا بێ نیازه‌ له‌ ئێوه‌ و ڕازی نی یه‌ به‌ بێ باوه‌ڕی بۆ به‌نده‌کانی وه‌ ئه‌گه‌ر سوپاسی خوا بکه‌ن (گه‌ردن که‌چ بن) به‌وه‌ لێتان ڕازی ده‌بێت هیچ گوناهبارێ گوناهی که‌سێکی تر هه‌ڵناگرێت پاشان گه‌ڕانه‌وه‌تان هه‌ر بۆ لای په‌روه‌ردگارتانه‌ ئه‌وسا هه‌واڵتان ده‌داتێ به‌وه‌ی که‌ ده‌تان کرد به‌ڕاستی خوا ئاگاداره‌ به‌ نهێنی دڵان.
  وه‌ کاتێ ئاده‌می زیانێکی لێ بکه‌وێ ده‌گه‌ڕێته‌وه‌ بۆ لای په‌روه‌ردگاری و هاواری لێ ده‌کات پاشان ئه‌گه‌ر له‌لایه‌ن خۆیه‌وه‌ به‌هره‌یه‌کی دایه‌ ئه‌وه‌ی له‌بیر ده‌چێ که‌ له‌ پێشترا هاواری له‌ په‌روه‌ردگاری ده‌کرد و هاوتایانێ بۆ خوا داده‌نێ بۆ ئه‌وه‌ی (خه‌ڵك) له‌ ڕێگای ئه‌و گومڕاکات (ئه‌ی موحه‌ممه‌د(صلی الله‌ علیه‌ وسلم) به‌ هه‌ڕه‌شه‌وه‌) بڵێ به‌ بێ باوه‌ڕێکه‌ت که‌مێ به‌هره‌ مه‌ند ببه‌ له‌ ژیان چونکه‌ به‌ڕاستی تۆ له‌ هاوه‌ڵانی ئاگری دۆزه‌خی.
  هاوبه‌ش دانه‌ران چاکترن یا که‌سێ ملکه‌چ و په‌رست کاره‌ (بۆ خوا) له‌ کاته‌کانی شه‌ودا به‌ سوژده‌ بردن و ڕاوه‌ستان (له‌ شه‌و نوێژدا) که‌ له‌ (سزای) دوا ڕۆژ ده‌ترسێت و به‌ هیوای به‌زه‌یی په‌روه‌ردگاریه‌تی (ئه‌ی موحه‌ممه‌د(صلی الله‌ علیه‌ وسلم)) بڵێ ئایا ئه‌وانه‌ی ده‌زانن یه‌کسانن له‌گه‌ڵ ئه‌وانه‌ی که‌ نازانن به‌ڕاستی ته‌نها خاوه‌نانی ژیریی ئامۆژگاری وه‌رده‌گرن.
  ئه‌ی موحه‌ممه‌د(صلی الله‌ علیه‌ وسلم) بڵێ به‌و  به‌نده‌یانه‌م که‌ باوه‌ڕیان هێناوه‌ له‌ (سزای) په‌روه‌ردگارتان خۆ بپارێزن که‌سانێ له‌م دنیایه‌دا چاکه‌یان کردووه‌ پاداشتی چاکیان بۆ هه‌یه‌ وه‌ زه‌وی خوا فراوانه‌ به‌ڕاستی ته‌نها دان به‌خۆدا گران بێ ژماره‌ پاداشتیان ده‌درێته‌وه‌.
  ئه‌ی موحه‌ممه‌د(صلی الله‌ علیه‌ وسلم) بڵێ به‌ڕاستی من فه‌رمانم پێ دراوه‌ که‌ خوا بپه‌رستم به‌ دڵسۆزی بۆی ملکه‌چ بم.
  وه‌ فه‌رمانم پێ دراوه‌ که‌ یه‌که‌می موسوڵمانان (ی ئوممه‌تم) بم.
  ئه‌ی موحه‌ممه‌د(صلی الله‌ علیه‌ وسلم) بڵێ به‌ڕاستی من ده‌ترسم ئه‌گه‌ر سه‌رپێچی په‌روه‌ردگارم بکه‌م له‌ سزای ڕۆژێکی گه‌وره‌(که‌ قیامه‌ت) ه‌.
  بڵێ من هه‌ر خوا ده‌په‌رستم به‌ پاکی و ته‌نیا هه‌ر بۆ ئه‌و ملکه‌چم.
  به‌ بێ باوه‌ڕان بڵێ ئێوه‌ش جگه‌ له‌ خوا چیتان ویست بیپه‌رستن بڵێ بێگومان زه‌ره‌رمه‌ندان که‌سانێکن که‌ خۆیان و که‌س و کاریان له‌ده‌ست داوه‌ له‌ ڕۆژی قیامه‌ت دا بێداربن هه‌ر ئه‌وه‌یه‌ زه‌ره‌ر مه‌ندی ئاشکراو دیار.
  بۆ ئه‌وان هه‌یه‌ له‌لای سه‌ریانه‌وه‌ چه‌ند ته‌به‌قێ (وه‌ك هه‌وری ڕه‌ش) له‌ ئاگر و له‌ ژێریشیانه‌وه‌ چه‌ند ته‌به‌قێ هه‌یه‌ ئه‌و (سزایه‌) خوا به‌نده‌کانی خۆی پێ ده‌ترسێنێ ئه‌ی به‌نده‌کانم خۆتان بپارێزن له‌ سزای من.
  وه‌ که‌سانێ که‌ له‌ په‌رستنی بت (و هه‌موو په‌رستراوێکی تر) خۆیان پاراستووه‌ وه‌ گه‌ڕاونه‌ته‌وه‌ بۆ لای خوا مژده‌ی گه‌وره‌ ته‌نیا بۆ ئه‌وانه‌ که‌واته‌ مژده‌ بده‌ به‌ به‌نده‌کانم.
  ئه‌وانه‌ی گوێ ده‌گرن بۆ قسه‌و گوفتار ئینجا شوێن چاکترینی ئه‌و (قسانه‌) ده‌که‌ون ئه‌وانه‌ که‌سانێکن خودا ڕێنموونیی کردوون هه‌ر ئه‌وانه‌ن خاوه‌نانی ژیری و هۆش.
  جا ئایا که‌سێ به‌ڵێنی سزای به‌سه‌را چه‌سپا بێت (بۆ بڕیار درا بێت) ده‌ی ئایا تۆ (ده‌توانی) که‌سێ ڕزگار بکه‌یت که‌ له‌ناو ئاگری دۆزه‌خ دایه‌.
  به‌ڵام که‌سانێ که‌ له‌ په‌روه‌ردگاریان ترساون و خۆیان (له‌ سزای) پاراستووه‌ (له‌ به‌هه‌شت دا) بۆ ئه‌وانه‌ کۆشك و ته‌لاری چه‌ند نهۆم هه‌یه‌ ڕووباری ئاو به‌ژێریاندا ده‌ڕوات (ئه‌مه‌) به‌ڵێنی خوایه‌ و خواش به‌ڵێنی خۆی ده‌باته‌ سه‌ر.
  ئایا نه‌ت بینی که‌ خوا له‌ ئاسمانه‌وه‌ بارانێ ده‌بارێنێ (بۆ سه‌ر زه‌وی) ئینجا ئه‌و بارانه‌ ده‌بات به‌ناو زه‌وی دا کانیاوه‌کانی لێ ده‌ردێنێ له‌ پاشان کشتوکاڵ و گژوگیا و گوڵی پێ ده‌ڕوێنێ که‌ ڕه‌نگه‌کانیان جیاوازه‌ پاشان ده‌یبینی وشك ده‌بێ و زه‌رد هه‌ڵده‌گه‌ڕێ دواتر ده‌یکات به‌ پووشی ورد و خاش به‌ڕاستی له‌مه‌دا (که‌ باسکرا) ئامۆژگاری و په‌ند هه‌یه‌ بۆ ئه‌وانه‌ی خاوه‌ن ژیرین.
  ده‌ی ئایا که‌سێ خوا سینه‌ی گوشاد کردووه‌ بۆ ئیسلام و ئه‌و له‌سه‌ر ڕێبازی ڕووناکی په‌روه‌ردگاریه‌تی (وه‌ك که‌سێکه‌ دڵی ڕه‌ق بووبێ له‌ ئاست ئیسلام) جا سزاو له‌ ناوچوون بۆ ئه‌وانه‌ی دڵیان ڕه‌قه‌ له‌ ئاست (قورئان و) یادی خوادا ئا ئه‌وانه‌ له‌ گومڕاییه‌کی ئاشکرادان.
  خوا جوانترین فه‌رمایشتی ناردۆته‌ خواره‌وه‌ قورئانێکه‌ (که‌ ئایه‌ته‌کانی) له‌ یه‌کچووی دووپات کراوه‌ن ئه‌و که‌سانه‌ی له‌ په‌روه‌ردگاریان ده‌ترسن پێستیان ته‌زووی پیادێ (به‌ بیستنی قورئان) پاشان پێستیان و دڵیان نه‌رم ده‌بێ به‌ یادی (قورئانی) خودا ئه‌و (قورئانه‌) ڕێنموونی خوایه‌ به‌و (قورئانه‌) ڕێنموونی هه‌ر که‌سێ ده‌کات که‌ بیه‌وێ هه‌ر که‌سیش خوا گومڕای بکات ئه‌وه‌ ڕێنموونی که‌رێك بۆ ئه‌و نی یه‌.
  ده‌ی ئایا که‌سێ به‌ده‌م و چاوی خۆی بپارێزێ له‌ سزای سه‌ختی ڕۆژی دوایی (وه‌ك که‌سێکه‌ له‌ به‌هه‌شت دا بێت) به‌ سته‌مکاران ده‌گوترێ بچه‌ژن سزای ئه‌و (کرده‌وانه‌ی) له‌ دنیا ده‌تان کرد.
  ئه‌وانه‌ی پێش ئه‌مان (قوڕه‌یش) بوون باوه‌ڕیان نه‌هێنا به‌ پێغه‌مبه‌ره‌کانیان به‌و هۆیه‌وه‌ سزا (ی خوا) یان بۆ هات له‌ لایه‌که‌وه‌ که‌ هه‌ستیان پێ نه‌کرد.
  ئینجا خوا پێ ی چێشتن ڕیسوایی له‌ ژیانی دنیادا وه‌ بێگومان سزای ڕۆژی دوایی گه‌وره‌تره‌ ئه‌گه‌ر ئه‌وانه‌ بزانن.
  سوێند به‌خوا به‌ڕاستی له‌م قورئانه‌دا هێناومانه‌ته‌وه‌ بۆ خه‌ڵکی هه‌موو جۆره‌ نموونه‌یه‌ك تا په‌ندو ئامۆژگاری وه‌رگرن.
  ئه‌و (قورئانه‌) قورئانێکی عه‌ره‌بی یه‌ هیچ خواری و لاری یه‌کی تیا نی یه‌ بۆ ئه‌وه‌ی (له‌ سزا) خۆ بپارێزن و ببنه‌ ته‌قوا کار.
  خوا نموونه‌ی هێناوه‌ته‌وه‌ به‌ پیاوێکی (به‌نده‌) هی چه‌ند که‌سێکه‌ ئاژاوه‌یانه‌ له‌سه‌ر ئه‌و (به‌نده‌) وه‌ پیاوێکیش که‌ ته‌نیا به‌نده‌ی پیاوێکه‌ ئایا ئه‌م دوو که‌سه‌ وه‌ك یه‌کن هه‌موو سوپاس ته‌نیا بۆ خوایه‌ به‌ڵام زۆربه‌یان نازانن.
  ئه‌ی موحه‌ممه‌د(صلی الله‌ علیه‌ وسلم) به‌ڕاستی تۆ ده‌مری و ئه‌وانیش ده‌مرن.
  له‌ پاشان بێگومان ئێوه‌ له‌ ڕۆژی دوایی دا لای په‌روه‌ردگارتان داوا چی ده‌بن دژی یه‌کتری.
  ئینجا کێ سته‌م کارتره‌ له‌و که‌سه‌ی که‌ درۆ به‌ناوی خواوه‌ ده‌کات وه‌ باوه‌ڕی به‌ڕاستی قورئان نی یه‌ که‌ بۆی هاتووه‌ ئایا له‌ دۆزه‌خ دا جێگه‌ی نی یه‌ بۆ بێ بڕوایان.
  وه‌ ئه‌و که‌سه‌ی قورئانی هێناوه‌ (واته‌ پێغه‌مبه‌ر(صلی الله‌ علیه‌ وسلم)) باوه‌ڕیشی پێ یه‌تی هه‌ر ئه‌وانن له‌ خواترسان و پارێزکاران.
  بۆیان هه‌یه‌ (له‌ به‌هه‌شت دا) ئه‌وه‌ی بیانه‌وێت لای په‌روه‌ردگاریان ئه‌وه‌یه‌ پاداشتی چاکه‌کاران.
  تا خوا لێیان بسڕێته‌وه‌ خراپترین (کرده‌وه‌یه‌ك) که‌ کردوویانه‌ وه‌ پاداشتیان بداته‌وه‌ به‌ (پاداشتی) چاکترین ئه‌و کرده‌وانه‌ی کردوویانه‌.
  ئایا خوا بۆ به‌نده‌ی خۆی (پێغه‌مبه‌ر(صلی الله‌ علیه‌ وسلم)) به‌س نی یه‌؟ وه‌ ده‌ت ترسێنن به‌وانه‌ی جگه‌ له‌ خوان وه‌ هه‌ر که‌س که‌ خوا لاڕێ ی بکات ئیتر هیچ که‌س ناتوانێ ڕێبه‌ری بێ.
  وه‌ هه‌ر که‌س که‌ خوا ڕێنموونیی بکات ئه‌وه‌ هیچ گومڕاکه‌رێکی بۆ نی یه‌ ئایا خوا زاڵی تۆڵه‌  سێن نی یه‌؟.
  سوێند به‌خوا ئه‌گه‌ر پرسیاریان لێ بکه‌یت کێ ئاسمانه‌کان و زه‌وی دروست کردووه‌ بێگومان ده‌ڵێن: خوا بڵێ: ده‌ی پێم بڵێن ئه‌وانه‌ی ده‌یان په‌رستن جگه‌ له‌ خوا ئه‌گه‌ر خوا ویستی زیانێکم پێ بگه‌یه‌نێت ئایا ئه‌و (په‌رستراوانه‌) ده‌توانن ئازارو زیانی ئه‌وم لێ لاده‌ن؟ یا ئه‌گه‌ر ویستی نیعمه‌ت و به‌هره‌یه‌کم پێ بدات ئایا ئه‌وانه‌ ده‌توانن به‌هره‌و میهره‌بانی ئه‌وم لێ بگرنه‌وه‌ بڵێ: من هه‌ر خوام به‌سه‌ خۆ سپێران ته‌نها پشت به‌و ده‌به‌ستن.
  بڵێ ئه‌ی گه‌له‌که‌م ئێوه‌ له‌سه‌ر ڕێبازو شێوازی خۆتان کاربکه‌ن منیش (له‌سه‌ر ڕێبازی خۆم) کارده‌که‌م ئینجا به‌م زووانه‌ ده‌زانن.
  کێ (له‌م دونیادا) سزایه‌کی بۆ دێت که‌ ڕیسوای ده‌کات وه‌ سزایه‌کی بێ بڕوانه‌وه‌ی به‌ سه‌ردا دێ.
  به‌ڕاستی ئه‌م قورئانه‌مان بۆ تۆ ناردۆته‌ خواره‌وه‌ بۆ هه‌موو مه‌ردوومان به‌هه‌ق و ڕاستی جا هه‌رکه‌سێ ڕێنموون بێ ئه‌وه‌ قازانجی هه‌ر بۆ خۆیه‌تی هه‌ر که‌سیش لاڕێ بێ ئه‌وه‌ به‌ڕاستی زیانی گومڕا بوونه‌که‌ی هه‌ر بۆ خۆیه‌تی وه‌ ئه‌ی پێغه‌مبه‌ر(صلی الله‌ علیه‌ وسلم) تۆ بریکار نیت به‌سه‌ریانه‌وه‌ (تا بڕوا) بهێنن.
  خوا گیانه‌کان ده‌کێشێ له‌ کاتی مردنیان دا وه‌ ئه‌وه‌ی نه‌مردبێت له‌ کاتی خه‌وتنیدا ئینجا ئه‌و (گیانانه‌) ڕاده‌گرێ بڕیاری مردنی داوه‌ وه‌ ئه‌وانی تر به‌ره‌ڵا ده‌کات (که‌ ده‌بێ زیندوو بمێنن) تا ماوه‌یه‌کی دیاری کراو به‌ڕاستی له‌مه‌دا چه‌ند به‌ڵگه‌ هه‌یه‌ بۆ ئه‌و که‌سانه‌ی بیرده‌که‌نه‌وه‌.
  ئاخۆ جگه‌ له‌ خوا تکا کارانێکیان بۆ خۆیان داناوه‌ بڵێ گه‌رچی ئه‌وانه‌ نه‌ هیچ شتێکیان به‌ده‌سته‌ وه‌ نه‌ تێش ده‌گه‌ن.
  بڵێ: تکا هه‌مووی هه‌ر بۆ خوایه‌ موڵکی ئاسمانه‌کان و زه‌وی هه‌ر بۆ ئه‌وه‌ پاشان هه‌ر بۆ لای ئه‌و ده‌گه‌ڕێنرێنه‌وه‌.
  وه‌ کاتێك یادی خوا بکرێ به‌ تاك و ته‌نیا تێکده‌چێ وه‌ بێزار ده‌بێ دڵی که‌سانێ که‌ باوه‌ڕیان نی یه‌ به‌ ڕۆژی دوایی که‌چی کاتێك ناوی په‌رستراوانی بێجگه‌ له‌ خوا ببرێت یه‌کسه‌ر شادو ڕووخۆش ده‌بن.
  بڵێ: ئه‌ی خوایه‌ به‌دی هێنه‌ری ئاسمانه‌کان و زه‌وی زانای نهێنی و ئاشکراکان هه‌ر تۆ دادوه‌ری ده‌که‌یت له‌ نێوان به‌نده‌کانتدا له‌وه‌ی ئه‌وان تیایدا جیاواز بوون.
  به‌ڕاستی ئه‌گه‌ر هی ئه‌و که‌سانه‌ بوایه‌ سته‌میان کرد هه‌موو ئه‌وه‌ی له‌سه‌ر زه‌وی دایه‌ ئه‌وه‌نده‌ی تریشی له‌گه‌ڵدا بێت له‌ برێتی خۆیان دا ده‌یاندا بۆ ڕزگاربوونیان له‌ سزای خراپی ڕۆژی قیامه‌ت وه‌ له‌لایه‌ن خواوه‌ بۆیان ده‌رکه‌وت شتی وا که‌ ئه‌وان بیریان لێ نه‌کردۆته‌وه‌ و گومانیان بۆی نه‌چووه‌.
  وه‌ بۆشیان ده‌رکه‌وت چی خراپه‌یان کردووه‌ وه‌ ده‌وری گرتن ئه‌و سزای ئه‌وان گاڵته‌یان پێ ده‌کرد.
  ئینجا کاتێ ئاده‌می زیانێکی لێ که‌وت هاوارمان بۆ دێنێ له‌ پاشان هه‌ر کاتێ به‌هره‌یه‌کمان پێدا ده‌ڵێ: به‌ڕاستی ئه‌م به‌هره‌یه‌م پێ دراوه‌ به‌هۆی لێزانی خۆمه‌وه‌ (وا نی یه‌) به‌ڵکو ئه‌وه‌ ئه‌زمون و تاقی کردنه‌وه‌یه‌ به‌ڵام زۆربه‌یان نازانن.
  بێگومان ئه‌م قسه‌یه‌ که‌سانی پێش ئه‌مانیش کردیان به‌ڵام هیچ سوودی پێ نه‌گه‌یاندن ئه‌وه‌ی ئه‌وان کردیان.
  ئینجا دووچاریان بوو (تۆڵه‌ی) ئه‌و خراپانه‌ی کردبوویان ئه‌و که‌سانه‌یان سته‌میان کرد (بێ باوه‌ڕانی مه‌ککه‌) له‌مه‌و پاش دووچاری (تۆڵه‌ی) کرده‌وه‌ی خراپه‌کانیان ده‌بن وه‌ ئه‌مانه‌ (له‌ ده‌ستی خوا) ده‌رباز نابن.
  ئایا نه‌یان زانیوه‌ که‌ بێگومان خوا ڕۆزی فراوان و ته‌نگ ده‌کات بۆ هه‌ر که‌سێ بیه‌وێ بێگومان له‌وه‌دا به‌ڵگه‌یانێك هه‌یه‌ بۆ ئه‌و که‌سانه‌ی باوه‌ڕ دێنن.
  ئه‌ی موحه‌ممه‌د(صلی الله‌ علیه‌ وسلم) بڵێ: ئه‌ی به‌نده‌کانم ئه‌ی ئه‌وانه‌ی که‌ خۆتان زۆر گوناهبار کردووه‌ نائومێد مه‌بن له‌ میهره‌بانی و به‌زه‌یی خوا  چونکه‌ بێگومان خوا له‌ هه‌موو گوناهه‌کانتان خۆش ده‌بێت به‌ڕاستی هه‌ر ئه‌وه‌ لێبورده‌ی به‌ به‌زه‌یی یه‌.
  وه‌ بگه‌ڕێنه‌وه‌ بۆ لای په‌روه‌ردگارتان وه‌ گه‌ردن که‌چی ئه‌و بن به‌ر له‌وه‌ی سزاتان بۆ بێت پاشان یارمه‌تی نادرێن (له‌لایه‌ن هیچ که‌س) ه‌وه‌.
  وه‌ شوێن چاکترین شتێ بکه‌ون که‌ نێردراوه‌ته‌ خواره‌وه‌ بۆتان له‌ په‌روه‌ردگارتانه‌وه‌ به‌ر له‌وه‌ی له‌ ناکاودا سزاتان بۆ بێت که‌ ئێوه‌ هه‌ر هه‌ستی پێ نه‌که‌ن.
  نه‌کا ئه‌وسا که‌سێ بڵێ ئه‌ی مه‌خابن له‌سه‌ر ئه‌وه‌ی که‌م ته‌رخه‌میم کرد بۆ گه‌یشتن به‌ نزیکی خوا (له‌ به‌هه‌شت دا) وه‌ به‌ڕاستی من له‌ گاڵته‌ چییان بووم.
  یان بڵێت: ئه‌گه‌ر خوا ڕێنموونی بکردمایه‌ ئه‌وه‌ بێگومان له‌ پارێزکاران ده‌بووم.
  یان: کاتێك سزاکه‌ی ده‌بینێت بڵێت خۆزگه‌ جارێکی تر بگه‌ڕامایه‌ته‌وه‌ (بۆ دنیا) ئه‌وسا له‌ چاکه‌کاران ده‌بووم.
  ڕاست ناکه‌یت خۆ بێگومان به‌ڵگه‌و ئایه‌ته‌کانی منت بۆ هات به‌ڵام باوه‌ڕت پێ نه‌هێناو خۆت به‌ گه‌وره‌ زانی وه‌ تۆ له‌ بێ باوه‌ڕان بوویت.
  له‌ ڕۆژی دوایی دا ده‌بینی ئه‌وانه‌ی درۆیان بۆ خوا هه‌ڵده‌به‌ست ڕوویان ڕه‌شه‌ ئایا له‌ دۆزه‌خ دا شوێنێك نی یه‌ بۆ خۆ به‌ گه‌وره‌ زانان؟.
  وه‌ خوا ئه‌وانه‌ی خۆیان پاراست (له‌ کوفرو تاوان) ڕزگاریان ده‌کات چونکه‌ ڕێگه‌ی ڕزگاریان گرتبوه‌به‌ر نه‌ تووشی ناخۆشی ده‌بن نه‌ خه‌م ده‌خۆن.
  خوا به‌دی هێنه‌ری هه‌موو شتێکه‌ وه‌ هه‌ر ئه‌ویش پارێزه‌ری هه‌موو شتێکه‌.
  کلیله‌کانی ئاسمانه‌کان و زه‌وی به‌ده‌ست خوایه‌ وه‌ ئه‌وانه‌ی به‌ به‌ڵگه‌و نیشانه‌کانی خوا بێ باوه‌ڕن هه‌ر ئه‌وانن زه‌ره‌رمه‌ند.
  ئه‌ی موحه‌ممه‌د(صلی الله‌ علیه‌ وسلم) بڵێ: ده‌ی ئایا ئێوه‌ داوام لێ ده‌که‌ن من بێجگه‌ له‌ خوا شتێکی تر بپه‌رستم ئه‌ی نه‌زانان.
  سوێند به‌خوا نیگا کراوه‌ بۆ تۆ وه‌ بۆ پێغه‌مبه‌رانی پێش تۆش ئه‌گه‌ر هاوبه‌ش بۆ خوا دابنێ ی به‌ڕاستی کرده‌وه‌ت هه‌ڵده‌وه‌شێته‌وه‌ وه‌ بێگومان له‌ زه‌ره‌رمه‌ندان ده‌بیت.
  وا مه‌که‌ به‌ڵکو ته‌نها خوا بپه‌رسته‌ وه‌ له‌ سوپاس کاران به‌.
  کافران خوایان نه‌ ناسیوه‌ (به‌ گه‌وره‌یان نه‌زانی) به‌و جۆره‌ی شیاوێتی له‌ ڕۆژی دوایی دا هه‌موو زه‌وی له‌ چنگی ئه‌ودایه‌ (به‌ده‌ست خوایه‌) وه‌ ئاسمانه‌کانیش به‌ ده‌ستی ئه‌و پێچراونه‌وه‌ خوا پاك و بڵندتره‌ له‌وه‌ی که‌ ده‌یکه‌نه‌ هاوبه‌شی.
  کاتێ فووکرا به‌ که‌ڕه‌نادا (به‌ شه‌یپوردا) یه‌کسه‌ر هه‌موو ئه‌وانه‌ی له‌ ئاسمانه‌کان و زه‌ویدان ده‌مرن مه‌گه‌ر که‌سانێ خوا بیه‌وێ (نه‌مرن) پاشان جارێکی تر فوو ده‌کرێ به‌ که‌ڕه‌نادا جا له‌ پڕ هه‌موو ڕاست ده‌بنه‌وه‌ چاوه‌ڕوان ده‌که‌ن.
  وه‌ زه‌وی له‌و ڕۆژه‌دا به‌ نوری په‌روه‌ردگاری ڕووناك ده‌بێته‌وه‌ وه‌ نامه‌ی کرده‌وه‌ له‌ به‌رده‌میان داده‌نرێت و پێغه‌مبه‌ران و شایه‌ته‌کان ده‌هێنرێن وه‌ له‌ نێوانیاندا به‌هه‌ق دادوه‌ری ده‌کرێ وه‌ ئه‌وان سته‌میان لێ ناکرێ.
  وه‌ (له‌و ڕۆژه‌دا) هه‌موو که‌سێك چی کردووه‌ به‌ تێرو ته‌واوی پاداشت ده‌درێته‌وه‌ وه‌ خوا خۆشی ئاگاداره‌ (به‌ بێ شایه‌ت و نامه‌ی کرده‌وه‌کان) به‌و کرده‌وانه‌ی که‌ ده‌یکه‌ن.
  ئه‌وسا ئه‌وانه‌ی بێ باوه‌ڕ بوون ڕاپێچ ده‌کرێن بۆ دۆزه‌خ کۆمه‌ڵ کۆمه‌ڵ تا کاتێ دێنه‌ (نزیکی) دۆزه‌خ ده‌رگاکانی ده‌کرێنه‌وه‌ وه‌ ده‌رگاوانه‌کانی دۆزه‌خ به‌وان ده‌ڵێن ئایا پێغه‌مبه‌رانتان له‌ خۆتان بۆ نه‌هات که‌ ئایه‌ته‌کانی په‌روه‌ردگارتان به‌سه‌ردا بخوێننه‌وه‌ وه‌ بتانترسێنن له‌ گه‌شتنتان به‌م ڕۆژه‌ ده‌ڵێن: به‌ڵێ (هاتن ئاگاداریان کردین) به‌ڵام بڕیاری سزا دراوه‌ به‌سه‌ر (ئێمه‌ی) بێ باوه‌ڕان دا.
  پێیان ده‌ووترێ: له‌ ده‌رگاکانی دۆزه‌خه‌وه‌ بچنه‌ ژووره‌وه‌ به‌ هه‌میشه‌یی له‌وێدا بمێننه‌وه‌ ئای چ خراپه‌ جێگه‌و مه‌نزڵگای خۆ به‌زل زانان.
  وه‌ که‌سانێ که‌ له‌ په‌روه‌ردگاریان ده‌ترسان ده‌برێن بۆ به‌هه‌شت پۆل پۆل تا کاتێ دێنه‌ (نزیکی) به‌هه‌شت و ده‌رگاکانی ده‌کرێنه‌وه‌ وه‌ ده‌رگاوانه‌کانی به‌وان ده‌ڵێن سه‌لامتان لێ بێت ئێوه‌ پاك و خاوێن بوون (له‌ تاوان له‌ دنیادا) که‌واته‌ بڕۆنه‌ ناو به‌هه‌شت به‌ هه‌میشه‌یی.
  ده‌ڵێن: سوپاس بۆ ئه‌و خوایه‌ی هه‌ر به‌ڵێنێکی به‌ ئێمه‌دا ڕاست بوو وه‌ زه‌وی (به‌هه‌شتی) به‌ میرات پێ داین له‌ هه‌ر شوێنێکی به‌هه‌شتدا بمانه‌وێ نیشته‌جێ ده‌بین ئای چه‌ند چاکه‌ پاداشتی چاکه‌کاران.
  وه‌ فریشته‌کان ده‌بینی چوار ده‌وری عه‌رشیان داوه‌ ته‌سبیحات ده‌که‌ن به‌ ستایشی په‌روه‌ردگاریان وه‌ له‌ نێوانیاندا به‌ حه‌ق دادوه‌ری کرا وه‌ (له‌ کۆتایی دا) ده‌ووترێت هه‌موو سوپاس هه‌ر بۆ خوایه‌ که‌ په‌روه‌ردگاری جیهانیانه‌.
  به‌ (حا، میم) ده‌خوێنرێته‌وه‌و خوا به‌ واتای ئه‌م پیتانه‌ زاناتره‌، سه‌رنجی سه‌ره‌تای سوره‌تی (البقرة) بده‌ ده‌رباره‌ی واتاکه‌یان.
  ئه‌م قورئانه‌ هێنراوه‌ته‌ خواره‌وه‌ له‌لایه‌ن خوای به‌ ده‌سه‌ڵاتی داناوه‌.
  لێبورده‌ی تاوان و وه‌رگری تۆبه‌و گه‌ڕانه‌وه‌ی تۆڵه‌ی سه‌خت و به‌تینی خاوه‌ن به‌هره‌و چاکه‌یه‌ بێجگه‌ له‌و هیچ په‌رستراوێکی تر نی یه‌ گه‌ڕانه‌وه‌ی هه‌مووان هه‌ر بۆ لای ئه‌وه‌.
  ده‌مه‌ قاڵێ و کێشه‌ ناکات له‌ نیشانه‌کانی خوادا بێجگه‌ له‌ بێ باوه‌ڕان که‌وا بوو فریوت نه‌دات هاتوچۆو گه‌ڕانیان به‌ وڵاتدا (بۆ بازرگانی و سامان) ده‌س خستن.
  پێش ئه‌وان گه‌لی نووح باوه‌ڕیان نه‌هێنا (به‌ نووح) وه‌ ده‌سته‌و تاقمه‌کانی دوای ئه‌وانیش (باوه‌ڕیان نه‌هێنا) و هه‌موو گه‌لێك ویستوویه‌تی (نیازی کردووه‌) که‌ پێغه‌مبه‌ره‌که‌یان بکوژن (یا بیگرن و ئازاری بده‌ن) وه‌ ده‌مه‌ قاڵێ یان (له‌گه‌ڵ) ده‌کرد به‌ ناڕه‌وا بۆ ئه‌وه‌ی ڕاستی پێ لابه‌رن و نه‌یهێڵن ئیتر قاری من گرتنی جا چۆن بوو تۆڵه‌ سه‌ندنی من له‌وان.
  وه‌ ئا به‌و جۆره‌ بڕیاری په‌روه‌ردگارت به‌دی هات له‌سه‌ر ئه‌وانه‌ی بێ باوه‌ڕ بوون که‌ بێگومان ئه‌وان دۆزه‌خین.
  ئه‌و فریشتانه‌ی هه‌ڵگری عه‌رشن و ئه‌وانه‌ش به‌ده‌وری دان به‌ ستایشی په‌روه‌ردگاریان ته‌سبیحات ده‌که‌ن وه‌ باوه‌ڕیان به‌و هه‌یه‌ وه‌ داوای لێبوردن ده‌که‌ن بۆ ئه‌وانه‌ی ئیماندارن (ده‌ڵێن): ئه‌ی په‌روه‌ردگارمان میهره‌بانی و زانیاریت هه‌موو شتێکی گرتۆته‌وه‌ ده‌ی خۆش ببه‌ له‌وانه‌ی تۆبه‌یان کردووه‌ و شوێنی ڕێگای تۆ که‌وتوون وه‌ بیانپارێزه‌ له‌ سزای دۆزه‌خ.
  ئه‌ی په‌روه‌ردگارمان بیشیان خه‌ره‌ به‌هه‌شتانێکی هه‌میشه‌یی که‌ به‌ڵێنت پێ دابوون ئه‌و که‌سانه‌ش چاکه‌کار بوون له‌ باووباپیران و هاوسه‌ران و ڕۆڵه‌کانیان (نه‌وه‌یان) به‌ڕاستی هه‌ر تۆ زاڵی کاردروستی.
  وه‌ بیانپارێزه‌ له‌( تۆڵه‌ی) تاوانه‌کان چونکه‌ هه‌ر که‌سێك له‌ (تۆڵه‌ی) خراپه‌و تاوان بپارێزی له‌و ڕۆژه‌دا ئه‌وه‌ بێگومان ڕه‌حمت پێ کردووه‌ وه‌ هه‌ر ئه‌وه‌یه‌ سه‌رکه‌وتنی زۆر گه‌وره‌.
  به‌ڕاستی که‌سانێ بێ باوه‌ڕ بوون (له‌ پاشه‌ڕۆژدا) بانگ ده‌کرێن که‌ به‌ڕاستی توڕه‌یی و خه‌شمی خوا (له‌ دنیادا) گه‌وره‌تر بوو له‌ ڕق و توڕه‌یی تان له‌ خۆتان (له‌ قیامه‌ت دا) کاتێ بانگ ده‌کران بۆ باوه‌ڕ هێنان به‌ڵام باوه‌ڕتان نه‌ده‌هێنا.
  ده‌ڵێن ئه‌ی په‌روه‌ردگارمان تۆ دوو جارت مراندووین وه‌ دوو جاریش ژیانت به‌ به‌ردا کردووین جا دانمان نا به‌ تاوانه‌کانمان دا ده‌ی ئایا ڕێگایه‌ك هه‌یه‌ بۆ ده‌رباز بوون.
  ئه‌م سزایه‌تان له‌به‌ر ئه‌وه‌یه‌ که‌ به‌ڕاستی هه‌ر کاتێ خوا به‌ تاك و ته‌نیایی بپه‌رسترایه‌ ئێوه‌ بێ باوه‌ڕ ده‌بوون وه‌ ئه‌گه‌ر هاوبه‌شی بۆ دابنرایه‌ باوه‌ڕتان ده‌هێنا (به‌و هاوبه‌ش دانانه‌) بڕیار دان هه‌ر بۆ خوای بڵند و به‌رز و گه‌وره‌یه‌.
  ئه‌و زاتێکه‌ نیشانه‌کانی خۆیتان نیشان ده‌دات وه‌ له‌ ئاسمانه‌وه‌ ڕزق و ڕۆزیتان بۆ ده‌نێرێته‌ خواره‌وه‌ که‌س بیرناکاته‌وه‌ (په‌ند وه‌رناگرێ) مه‌گه‌ر که‌سێك ڕوو له‌ خوا بێت.
  که‌واته‌ له‌ خوا بپاڕێنه‌وه‌ و به‌پاکی بۆی گه‌ردن که‌چ بن هه‌رچه‌نده‌ بێ باوه‌ڕانیش پێیان ناخۆش بێ.
  خوا پله‌و پایه‌ زۆر به‌رزی خاوه‌ن ته‌ختی فه‌رمان ڕه‌وایی یه‌ به‌ فه‌رمانی خۆی سرووش ده‌نێرێ بۆ هه‌ر که‌س له‌ به‌نده‌کان که‌ بیه‌وێ تا (خه‌ڵك) بترسێنێ له‌ ڕۆژی به‌یه‌کتر گه‌یشتن.
  ڕۆژێ که‌ هه‌موو (له‌ گۆڕه‌کانیان دێنه‌ ده‌رو) ئاشکرا ده‌بن هیچ شتێکیان له‌ خوا په‌نهان نابێت (خوا ده‌فه‌رمووێ): ئه‌مڕۆ پادشایه‌تی و ده‌سه‌ڵات بۆ کێ یه‌ (وه‌ڵام نادرێته‌وه‌) (ده‌فه‌رمووێ) هه‌ر بۆ خوای تاك و ته‌نیای به‌سه‌ر هه‌موو شتدا زاڵه‌.
  ئه‌مڕۆ هه‌موو که‌س پاداشت یا سزا ده‌درێته‌وه‌ به‌ گوێره‌ی ئه‌وه‌ی کردوویه‌تی ئه‌مڕۆ سته‌م کردن نی یه‌ (له‌ که‌س) به‌ڕاستی لێپرسینه‌وه‌ی خوا به‌په‌له‌و خێرایه‌.
  وه‌ ئه‌وان له‌ ڕۆژه‌ نزیکه‌که‌ (قیامه‌ت) بترسێنه‌ له‌و کاته‌ی دڵه‌کان (له‌ ترسا) گه‌شتوونه‌ته‌ گه‌روو هه‌موو پیش ده‌خۆنه‌وه‌ سته‌مکاران نه‌ هیچ دۆستێکیان هه‌یه‌ وه‌ نه‌ تکاکارێك به‌ گوێی بکرێت.
  خوا ده‌زانێ به‌ خیانه‌تی چاوان و هه‌رچی دڵان ده‌یشارنه‌وه‌.
  وه‌ خوا به‌هه‌ق و ڕاستی دادوه‌ری ده‌کات به‌ڵام ئه‌وانه‌ی جگه‌ له‌ خوا هاواریان لێ ده‌که‌ن (ده‌یانپه‌رستن) ناتوانن بڕیاری هیچ شتێك بده‌ن به‌ڕاستی هه‌ر خوا بیسه‌ری بینایه‌.
  ئایا به‌ زه‌وی دا نه‌گه‌ڕاون تا ببینن (بزانن) سه‌ره‌نجامی ئه‌وانه‌ی که‌ پێش ئه‌مان بوون چۆن بوو ئه‌وانه‌ له‌مان به‌هێزتر بوون وه‌ شوێنه‌واریان له‌ زه‌وی دا زیاتر بوو به‌ڵام خوا به‌هۆی تاوانه‌کانیانه‌وه‌ تۆڵه‌ی لێ سه‌ندن وه‌ که‌س پارێزه‌ریان نه‌بوو له‌ (سزای) خوا.
  ئه‌مه‌ له‌به‌ر ئه‌وه‌ بوو که‌ بێگومان ئه‌وان پێغه‌مبه‌ره‌کانیان بۆ ده‌هات به‌ نیشانه‌ ئاشکراکانه‌وه‌ که‌چی باوه‌ڕیان نه‌هێنا ئینجا خوا قاری لێ گرتن و سزای دان به‌ڕاستی خوا به‌هێزی تۆڵه‌ سێنی به‌تینه‌.
  سوێند به‌خوا بێگومان مووسامان نارد به‌ چه‌ند موعجیزه‌و به‌ڵگه‌ی ڕوونه‌وه‌ (که‌ ته‌ورات) ه‌.
  بۆ لای فیرعه‌ون و هامان و قاروون هه‌موو وتیان: جادوو گه‌رێکی درۆزنه‌.
  ئینجا کاتێ مووسا (ئایینی) ڕاستی له‌لایه‌ن ئێمه‌وه‌ بۆ هێنان وتیان کوڕانی ئه‌وانه‌ی له‌گه‌ڵ ئه‌و (مووسا) باوه‌ڕیان هێناوه‌ بکوژن وه‌ ژنه‌کانیان به‌ زیندوویی بهێڵنه‌وه‌ (بۆ کاره‌که‌ری) به‌ڵام فێڵی بێ باوه‌ڕان هه‌ر مایه‌ی سه‌ر لێ شێوانه‌ (هه‌رگیز سه‌ر ناگرێ) ت.
  وه‌ فیرعه‌ون وتی: لێم گه‌ڕێن با مووسا بکوژم ئه‌وسا با ئه‌و ‌هانا بۆ په‌روه‌ردگاری به‌رێ (ڕزگاری بکات) به‌ڕاستی من ده‌ترسم که‌ ئاینه‌که‌تان بگۆڕێت یا له‌ زه‌وی دا ئاژاوه‌ بنێته‌و.
  وه‌ مووسا وتی: به‌ڕاستی من په‌نا ده‌گرم به‌ په‌روه‌ردگاری خۆم و په‌روه‌ردگاری ئێوه‌ش له‌ هه‌موو خۆ به‌زل زانێك که‌ باوه‌ڕی به‌ڕۆژی لێ پرسینه‌وه‌ نی یه‌.
  وه‌ پیاوێکی باوه‌ڕدار وتی: له‌ که‌س و کاری فیرعه‌ون بوو که‌ باوه‌ڕه‌که‌ی شاردبۆوه‌ ئایا (چۆن) پیاوێك ده‌کوژن؟ له‌به‌ر ئه‌وه‌ی ده‌ڵێ: خوا په‌روه‌ردگارمه‌ که‌ به‌ڕاستی چه‌ند به‌ڵگه‌و موعجیزه‌ی ڕوونی له‌ په‌روه‌ردگارتانه‌وه‌ بۆ هێناون خۆ ئه‌گه‌ر درۆزن بێ (که‌ ده‌ڵێ پێغه‌مبه‌رم) ئه‌وه‌ (تاوانی) درۆکه‌ی به‌ ئه‌ستۆی خۆیه‌تی خۆ ئه‌گه‌ر ڕاستگۆ بێ هه‌ندێ له‌و (سزایه‌ی) به‌ڵێنی پێ داوون تووشتان ده‌بێ بێگومان خوا ڕێنموونی که‌سێ ناکات که‌ زیاده‌ڕه‌وو درۆزن بێ.
  ئه‌ی گه‌له‌که‌م فه‌رمان ڕه‌وایی ئه‌مڕۆ هی ئێوه‌یه‌ و به‌ده‌سه‌ڵات و زاڵن له‌سه‌ر زه‌وی دا ده‌ی کێ یارمه‌تیمان ده‌دات ئه‌گه‌ر سزای خوامان بۆ بێت فیرعه‌ون وتی: چی خۆم به‌چاکی ده‌بینم هه‌ر ئه‌وه‌تان نیشان ده‌ده‌م وه‌ ته‌نیا بۆ ڕێگای ڕاست ڕێنموونیتان ده‌که‌م.
  وه‌ ئه‌و (پیاوه‌ی) باوه‌ڕی هێنا بوو وتی: ئه‌ی گه‌له‌که‌م به‌ڕاستی من له‌وه‌ ده‌ترسم به‌سه‌رتان بێ وێنه‌ی (سزای) ئه‌و ڕۆژه‌ی به‌سه‌ر کۆمه‌ڵان و گه‌لانی پێشوو هات.
  وه‌ك ئه‌و (سزای) هات به‌سه‌ر گه‌لی نووح و عاد و سه‌موود و ئه‌وانه‌ش له‌دوای ئه‌وان بوون وه‌ خوا زوڵم و سته‌می ناوێ بۆ به‌نده‌کانی.
  وه‌ ئه‌ی گه‌له‌که‌م به‌ڕاستی من ترسی ڕۆژی هاوار و بانگ له‌ یه‌کتری کردنم هه‌یه‌ لێتان.
  ئه‌و ڕۆژه‌ی پشت هه‌ڵده‌که‌ن و هه‌ڵدێن هیچ په‌ناگه‌یه‌ك بۆ ئێوه‌ نی یه‌ له‌ (سزای) خوا وه‌ هه‌ر که‌سێ خوا گومڕای بکات ئه‌وه‌ هیچ ڕێنموونیی که‌رێکی بۆ نی یه‌.
  سوێند به‌خوا بێگومان پێشتر یوسف پێغه‌مبه‌رتان بۆهات به‌به‌ڵگه‌ ڕوونه‌کانه‌وه‌ که‌چی ئێوه‌ هه‌ر له‌ گوماندا بوون له‌و به‌ڵگانه‌ی بۆی هێنا بوون تا کاتێ (یوسف) وه‌فاتی کرد وتتان ئیتر دوای ئه‌و خوا هیچ پێغه‌مبه‌رێکی تر نانێرێ ئا به‌و جۆره‌ خوا گومڕای ده‌کات ئه‌و که‌سه‌ی زیاده‌ ڕه‌وی دوو دڵه‌.
  ئه‌وانه‌ی ده‌رباره‌ی نیشانه‌کانی خوا ده‌مه‌قاڵێ ده‌که‌ن به‌بێ ئه‌وه‌ی به‌ڵگه‌یه‌کیان بۆ هاتبێ (ئه‌و ده‌مه‌قاڵه‌یان) هۆی توڕه‌ی یه‌ لای خوا وه‌لای ئه‌وانه‌ش باوه‌ڕیان هێناوه‌ ئا به‌و جۆره‌ خوا مۆر ده‌نێ به‌سه‌ر دڵی هه‌موو خۆ به‌زل زانێکی زۆرداردا.
  فیرعه‌ون وتی ئه‌ی هامان کۆشکێکی به‌رزم بۆ دروست بکه‌ به‌ڵکو بگه‌مه‌ ئه‌و ڕێگایانه‌.
  که‌ ڕێگاکانی (به‌رز بوونه‌وه‌ن بۆ) ئاسمانه‌کان بۆ ئه‌وه‌ی (له‌وێوه‌) سه‌یری خواکه‌ی مووسا بکه‌م وه‌ به‌ڕاستی من وا گومان ده‌به‌م ئه‌و (مووسا) درۆزنه‌ ئا به‌و جۆره‌ ڕازێنرایه‌وه‌ بۆ فیرعه‌ون کرده‌وه‌ی خراپی وه‌ (به‌ هۆیه‌وه‌) به‌رگری کرا له‌ ڕێگای ڕاست وه‌ هه‌ر فێڵ و پلانێکی فیرعه‌ون هه‌بوو به‌ فیڕۆ چوو.
  وه‌ ئه‌و (پیاوه‌ی) باوه‌ڕی (به‌ مووسا) هێنا بوو وتی ئه‌ی گه‌له‌که‌م شوێن من بکه‌ون ڕێگای ڕاستتان نیشان ده‌ده‌م.
  ئه‌ی گه‌له‌که‌م به‌ڕاستی ژیانی ئه‌م دونیایه‌ ڕابواردنێکی که‌مه‌ وه‌ به‌ڕاستی هه‌ر پاشه‌ڕۆژ جێ ی حه‌سانه‌وه‌ی هه‌میشه‌یی یه‌.
  هه‌ر که‌سێك کاری خراپه‌ی کردبێ هه‌ر به‌ ئه‌ندازه‌ی خراپه‌که‌ی سزا ده‌درێ هه‌ر که‌سیش چاکه‌ی کردبێت ئافره‌ت بێ یا پیاو و باوه‌ڕدار بێ ئا ئه‌وانه‌ ده‌چنه‌ به‌هه‌شته‌وه‌ له‌وێدا بێ ژمار ڕزق و ڕۆزییان پێ ده‌درێ.
  وه‌ ئه‌ی گه‌له‌که‌م ئه‌وه‌ چی یه‌ من بانگتان ده‌که‌م بۆ ڕزگار بوون که‌چی ئێوه‌ من بانگ ده‌که‌ن بۆ ئاگری دۆزه‌خ.
  بانگم ده‌که‌ن بۆ ئه‌وه‌ی بێ باوه‌ڕ بم به‌خوا وه‌ شتێ بکه‌مه‌ هاوبه‌شی خوا که‌ هیچ زانیاری یه‌کم لێ ی نیه‌ له‌ کاتێکدا من بانگتان ده‌که‌م بۆ لای خوای به‌ده‌سه‌ڵاتی لێبورده‌.
  ڕاسته‌و گومانی تێدا نی یه‌ ئه‌وه‌ی ئێوه‌ منی بۆ بانگ ده‌که‌ن شیاوی بانگ کردن نی یه‌ نه‌ له‌دنیا نه‌ له‌دوا ڕۆژدا وه‌ به‌ڕاستی گه‌ڕانه‌وه‌مان هه‌ر بۆ لای خوایه‌ و بێگومان زیاده‌ ڕه‌وانن هاوه‌ڵانی ئاگری دۆزه‌خ.
  جا له‌مه‌ودوا ئه‌وه‌ی من پێتان ده‌ڵێم بیرتان ده‌که‌وێته‌وه‌ وه‌ من کاری خۆم به‌ خوا ده‌سپێرم به‌ڕاستی خوا بینایه‌ به‌ به‌نده‌کانی.
  جا خوا ئه‌و (پیاوه‌ ئیمانداره‌) ی پاراست له‌ زیانی ئه‌و فڕو فێڵانه‌ی ده‌یان کرد وه‌ سزای سه‌خت هات و دارو ده‌سته‌ی فیرعه‌ونی گرته‌وه‌.
  به‌یانیان و ئێواران ده‌برێنه‌ دیاری ئاگری دۆزه‌خ ڕۆژێکیش قیامه‌ت هه‌ڵده‌ستێت (فه‌رمان ده‌درێ) دارو ده‌سته‌ی فیرعه‌ون بخه‌نه‌ سه‌خترین سزاوه‌.
  وه‌ کاتێ (دۆزه‌خیه‌کان) له‌ناو ئاگره‌که‌دا ده‌مه‌ قڕه‌ ده‌که‌ن لاوازه‌کان به‌وانه‌ی خۆ به‌ زل زان بوون ده‌ڵێن به‌ڕاستی ئێمه‌ شوێن که‌وتووی ئێوه‌ بووین ده‌ی ئایا ئێوه‌ له‌ جیاتی ئێمه‌ له‌ ئه‌ستۆ ده‌گرن به‌شێك له‌م ئاگره‌.
  ئه‌وانه‌ی خۆ به‌ زل زان و زۆردار بوون ده‌ڵێن: به‌ڕاستی هه‌موومان له‌ ئاگرداین بێگومان خوا له‌ نێوان به‌نده‌کانیدا دادوه‌ری کردووه‌.
  وه‌ ئه‌وانه‌ی له‌ ئاگری دۆزه‌خ دان به‌ ده‌رگاوانه‌کانی دۆزه‌خ ده‌ڵێن داوا له‌ په‌روه‌ردگارتان بکه‌ن ته‌نها یه‌ك ڕۆژ سزامان له‌سه‌ر سووك بکات.
  ده‌ڵێن: ئایا پێغه‌مبه‌رانتان بۆیان نه‌هێنا بوون به‌ڵگه‌ ڕوونه‌کان ده‌ڵێ: به‌ڵێ (هێنابوویان) پێیان ده‌ڵێن ده‌ی خۆتان بپاڕێنه‌وه‌ بێگومان پاڕانه‌وه‌ی بێ باوه‌ڕان ون ده‌بێ و بێ سووده‌.
  به‌ڕاستی ئێمه‌ پێغه‌مبه‌رانمان و ئه‌وانه‌ی باوه‌ڕیان هێناوه‌ سه‌رکه‌وتوو ده‌که‌ین له‌ ژیانی دنیادا وه‌ له‌و ڕۆژه‌ی (قیامه‌ت) که‌ شایه‌ته‌کان هه‌ڵده‌سنه‌وه‌.
  ڕۆژێك پاکانه‌ کردنی بێ باوه‌ڕان سوودیان پێ ناگه‌یه‌نێ هه‌موویان نه‌فره‌تیان لێ کراوه‌و خراپترین جێگایان هه‌یه‌.
  سوێند به‌خوا به‌ڕاستی ئێمه‌ ته‌وراتمان دا به‌ مووسا وه‌ نه‌وه‌کانی ئیسرائیلمان کرده‌ میرات گری ته‌ورات.
  که‌ هۆی ڕێنموونیی و په‌ندو بیر خه‌ره‌وه‌یه‌ بۆ خاوه‌ن ژیری یه‌کان.
  ئینجا (ئه‌ی موحه‌ممه‌د(صلی الله‌ علیه‌ وسلم)) خۆگر به‌ بێگومان به‌ڵێنی خوا هه‌قه‌و دێته‌ دی وه‌ داوای لێبوردنی گوناهت بکه‌ وه‌ ته‌سبیحات بکه‌ به‌ ستایشی په‌روه‌ردگارت به‌ ئێواران و به‌ به‌یانیان دا.
  به‌ڕاستی ئه‌و که‌سانه‌ی ده‌مه‌ قاڵێ و کێشه‌ ده‌که‌ن ده‌رباره‌ی نیشانه‌کانی خودا به‌بێ ئه‌وه‌ی به‌ڵگه‌یه‌کیان بۆ هاتبێ هیچ له‌ دڵیاندا نی یه‌ جگه‌ له‌ خۆ به‌زل زانی هه‌رگیز ئه‌وان به‌ (مه‌به‌ستیان) ناگه‌ن که‌واته‌ په‌نا به‌خوا بگره‌ به‌ڕاستی هه‌ر ئه‌و بیسه‌ری بینایه‌.
  به‌ڕاستی به‌دی هێنانی ئاسمانه‌کان و زه‌وی گه‌وره‌تره‌ له‌ به‌دی هێنانی خه‌ڵکی به‌ڵام زۆربه‌ی مه‌ردووم ئه‌مه‌ نازانن.
  وه‌ نابینا و بینا یه‌کسان نین وه‌ که‌سانێ باوه‌ڕیان هێناوه‌ و کرده‌وه‌ چاکه‌کانیان کردووه‌ له‌گه‌ڵ به‌دکاران وه‌ك یه‌ك نین زۆر که‌م بیر ده‌که‌نه‌وه‌.
  به‌ڕاستی ڕۆژی دوایی دێت هیچ گومانی تێدا نی یه‌ به‌ڵام زۆربه‌ی خه‌ڵکی باوه‌ڕ ناکه‌ن.
  وه‌ په‌روه‌ردگارتان فه‌رموویه‌تی: لێم بپاڕێنه‌وه‌ وه‌ڵامتان ده‌ده‌مه‌وه‌ به‌ڕاستی ئه‌وانه‌ی خۆ به‌گه‌وره‌ ده‌زانن که‌ بمپه‌رستن له‌مه‌وپاش به‌سه‌ر شۆڕی ده‌چنه‌ دۆزه‌خه‌وه‌.
  خوا ئه‌و زاته‌یه‌ شه‌وی داناوه‌ بۆ ئێوه‌ تا ئارامی تێدا بگرن وه‌ ڕۆژیشی ڕووناك کردۆته‌وه‌ (بۆ ژیان په‌یدا کردن) به‌ڕاستی خوا خاوه‌ن چاکه‌و میهره‌بانی یه‌ به‌سه‌ر خه‌ڵکه‌وه‌ به‌ڵام زۆربه‌ی ئاده‌می سوپاس گوزار نین.
  ئه‌مه‌یه‌ خوای په‌روه‌ردگاری ئێوه‌ داهێنه‌ری هه‌موو شتێکه‌ هیچ په‌رستراوێکی تر نی یه‌ جگه‌ له‌و ده‌ی که‌واته‌ چۆن لا ئه‌ده‌ن له‌ڕاستی.
  ئا به‌م جۆره‌ لا ئه‌درێن ئه‌وانه‌ی که‌ دان نانێن به‌ به‌ڵگه‌و نیشانه‌کانی خوادا.
  خوا زاتێکه‌ که‌ زه‌وی بۆ کردونه‌ته‌ نیشته‌جێ (ئارامگا) وه‌ ئاسمانیشی بۆ کردوون به‌ سه‌ربان و به‌ جوانترین شێوه‌ ئێوه‌ی دروست کردووه‌ له‌وه‌ش حه‌ڵاڵ و پاکه‌ ڕۆزی داوون ئه‌مه‌یه‌ خوای په‌روه‌ردگاری ئێوه‌ به‌رزی و پیرۆزی بۆ خوای په‌روه‌ردگاری جیهانیان.
  هه‌ر زیندووه‌و هیچ په‌رستراوێك نی یه‌ جگه‌ له‌و که‌واته‌ خوا بپه‌رستن به‌ دڵسۆزی و ته‌نها بۆ ئه‌و ملکه‌چ بن سوپاس و ستایش بۆ خوای په‌روه‌ردگاری جیهانیان.
  بڵێ: به‌ڕاستی من به‌رگری کراوم له‌ په‌رستنی ئه‌وانه‌ی ئێوه‌ ده‌یان په‌رستن جگه‌ له‌ خوا دوا ئه‌وه‌ی به‌ڵگه‌ی ڕوونم بۆ هاتووه‌ له‌ په‌روه‌ردگارمه‌وه‌ وه‌ فه‌رمانم پێ کراوه‌ که‌ گه‌ردن که‌چ بم بۆ په‌روه‌ردگاری جیهانیان.
  ئه‌و خوایه‌یه‌ که‌ ئێوه‌ی له‌ خاك دروست کردووه‌ له‌ پاشان له‌ دڵۆپه‌یه‌ك ئاو پاشان له‌ خوێن پاره‌ له‌ پاشان به‌ منداڵی (ساوایی) ده‌تان هێنێته‌ ده‌ر (له‌ سکی دایك) له‌ پاشان تا ده‌گه‌نه‌ تینی هێزو لاویتان له‌ پاشان تا پیر ده‌بن وه‌ هه‌ندێکتان پێش پیر بوون ده‌مرێنرێن هه‌تا ده‌گه‌نه‌ ئه‌و کاته‌ی که‌ بۆتان دیاری کراوه‌ بۆ ئه‌وه‌ی بیر بکه‌نه‌وه‌.
  ئه‌و خوایه‌یه‌ که‌ ده‌ژێنێ و ده‌مرێنێ جا هه‌ر کاتێ (بیه‌وێ) بڕیارێ بدا ته‌نیا پێ ی ده‌فه‌رمووێ ببه‌ ده‌ست به‌جێ ده‌بێ.
  ئایا سه‌رنجی ئه‌وانه‌ت نه‌داوه‌ سه‌باره‌ت به‌ نیشانانی خوا ده‌مه‌ قاڵێ ده‌که‌ن چۆن له‌ڕێ لاده‌درێن.
  ئه‌وانه‌ی باوه‌ڕیان به‌ قورئان نه‌هێنا وه‌ به‌و (په‌ڕاوانه‌ی) به‌ پێغه‌مبه‌ره‌کانمان دا ناردوومانه‌ ئه‌وه‌ له‌مه‌وپاش (سه‌رئه‌نجامی خۆیان) ده‌زانن.
  کاتێ زنجیرو ته‌وقیان له‌ گه‌ردن دایه‌ پێ ی ڕاده‌کێشرێن.
  له‌ناو ئاوی زۆر گه‌رم دا پاشان له‌ دۆزه‌خ دا ده‌سوتێنرێن.
  له‌ پاشان پێیان ده‌ووترێ: له‌ کوێن ئه‌و هاوبه‌شانه‌ی بۆ خواتان داده‌نا.
  بێجگه‌ له‌ خوا ده‌ڵێن: ون بوون لێمان (وا نی یه‌) به‌ڵکو ئێمه‌ له‌ دنیا (بێجگه‌ له‌ خوا) شتێکمان نه‌ ده‌په‌رست ئا به‌م جۆره‌ خوا بێ باوه‌ڕان له‌ ڕێگه‌ لاده‌دات.
  ئه‌مه‌تان له‌به‌ر ئه‌وه‌یه‌ که‌ ئێوه‌ به‌ ناڕه‌وا شادی و که‌یفتان ده‌کرد له‌ زه‌وی دا وه‌ له‌به‌ر ئه‌وه‌ی که‌ ئێوه‌ فیزو که‌شخه‌تان ده‌کرد له‌ زه‌وی دا.
  ده‌ی له‌ ده‌رگاکانی دۆزه‌خه‌وه‌ بڕۆنه‌ ژووره‌وه‌ تیایا ده‌مێننه‌وه‌ به‌ ئێجگاری ئای چه‌ند خراپه‌ شوێنی خۆ به‌زل زانان.
  ده‌ که‌واته‌ خۆڕاگربه‌ بێگومان به‌ڵێنی خوا ڕاسته‌ جا یا هه‌ندێك له‌و به‌ڵێنانه‌ی پێیان ده‌ده‌ین نیشانت ده‌ده‌ین یا تۆ ده‌مرێنین (به‌ڵێنه‌کان نابینی) ئه‌وسا هه‌مووتان هه‌ر بۆ لای ئێمه‌ ده‌گه‌ڕێنه‌وه‌.
  سوێند به‌خوا به‌ڕاستی به‌ر له‌تۆ پێغه‌مبه‌رانێکمان ناردووه‌ به‌سه‌رهاتی هه‌ندێکیانمان بۆ باس کردوی وه‌ هه‌ندێکیانمان بۆ باس نه‌کردوی وه‌ هیچ پێغه‌مبه‌رێ ناتوانێ موعجیزه‌یه‌ك بێنێ مه‌گه‌ر به‌ ئیزنی خوا جا کاتێ فه‌رمانی خوا هات (به‌ سزادانیان) به‌هه‌ق دادوه‌ری ده‌کرێ وه‌ له‌وێدا ناڕاستان زه‌ره‌رمه‌ند ده‌بن.
  خوا ئه‌و زاته‌یه‌ ئاژه‌ڵ و ماڵاتی بۆ ئێوه‌ به‌دی هێناوه‌ بۆ ئه‌وه‌ی سواری هه‌ندێکیان بن و (گۆشتی) هه‌ندێکیشیان بخۆن.
  وه‌ له‌و (ئاژه‌ڵ) انه‌دا چه‌ند سوودو که‌ڵك بۆ ئێوه‌ هه‌یه‌ وه‌ تا به‌هۆی ئه‌وانه‌وه‌ بگه‌نه‌ پێویستی یه‌ك که‌ له‌ دڵ و ده‌رونتان دایه‌ وه‌ له‌سه‌ر پشتی ئه‌و (وڵاخانه‌) و له‌سه‌ر که‌شتی ئێوه‌ سوار ده‌کرێن.
  خوا زۆر نیشانه‌ی خۆیتان نیشان ده‌دات جا ئێوه‌ کام له‌ نیشانه‌کانی خوا دان پیانانێن.
  ده‌ی ئایا به‌ زه‌وی دا نه‌گه‌ڕاون تا ببینن سه‌ره‌نجامی که‌سانێ که‌ به‌ر له‌وان بوون چۆن بووه‌ که‌ له‌مان زۆرترو به‌هێزتریش بوون وه‌ شوێنه‌واریشیان له‌ زه‌وی دا (زیاتر بوو) ئینجا ئه‌وه‌ی کرد بوویان (له‌ دنیادا) سوودی پێ نه‌گه‌یاندن.
  جا کاتێ پێغه‌مبه‌ره‌کانیان به‌ به‌ڵگه‌ ڕوونه‌کانه‌وه‌ هاتنه‌ لایان دڵخۆش بوون به‌و زانینه‌ی هه‌یان بوو ئه‌و (سزای) گاڵته‌یان پێ ده‌کرد چوار ده‌وری دان.
  ئینجا کاتێ سزای به‌تینی ئێمه‌یان بینی وتیان: باوه‌ڕمان به‌ خوای تاك و ته‌نها هێنا وه‌ بێ باوه‌ڕین به‌و شتانه‌ی کردبوومانه‌ هاوبه‌شی خوا.
  جا باوه‌ڕ هێنانه‌که‌یان هیچ سوودی نه‌بوو بۆیان له‌کاتێکدا سزای ئێمه‌یان دی باوو سوننه‌تی خوا هه‌ر وا بووه‌ پێشتر له‌گه‌ڵ به‌نده‌کانی دا وه‌ له‌وێدا بێ باوه‌ڕان زه‌ره‌رمه‌ند بوون.
  به‌ (حا، میم) ده‌خوێنرێته‌وه‌ خوا زاناتره‌ به‌ واتای، سه‌یری سه‌ره‌تای سوره‌تی (البقرة) ش بکه‌.
  قورئان له‌لایه‌ن خوای به‌خشنده‌ی میهره‌بانه‌وه‌ نێردراوه‌ته‌ خواره‌وه‌.
  په‌ڕاوێکه‌ به‌ڵگه‌کانی ڕوون کراوه‌ته‌وه‌ (لێك جیاکراوه‌ته‌وه‌) قورئانێکه‌ به‌ زمانی عه‌ره‌بی بۆ گه‌لێك که‌ شاره‌زان و ده‌زانن.
  مژده‌ده‌رو ترسێنه‌ره‌ که‌چی زۆربه‌یان گوێ ی پێ ناده‌ن و بۆیه‌ (قورئان) نابیستن.
  ده‌ڵێن دڵه‌کانمان له‌ناو چه‌ند په‌رده‌یه‌کدایه‌ (تێ ناگه‌ین) له‌ ئه‌وه‌ی تۆ ئێمه‌ی بۆ بانگ ده‌که‌یت وه‌ له‌ گوێیه‌کانماندا گرانی و که‌ڕی هه‌یه‌ وه‌ له‌نێوان ئێمه‌و تۆدا په‌رده‌یه‌ك هه‌یه‌ که‌واته‌ تۆ کاری خۆت بکه‌و بێگومان ئێمه‌یش کاری خۆمان ده‌که‌ین.
  بڵێ: به‌ڕاستی من مرۆڤێکم وه‌ك ئێوه‌ به‌ڵام نیگام بۆ ده‌کرێت که‌ به‌ڕاستی په‌رستراوی ئێوه‌ خوایه‌کی تاك و ته‌نیایه‌ که‌واته‌ با ڕووتان هه‌ر به‌ره‌و خوا بێ (به‌ په‌رستنه‌کانتان) و داوای لێبوردنی لێ بکه‌ن وه‌ سزاو له‌ ناوچوون بۆ هاوبه‌ش دانه‌ران.
  ئه‌وانه‌ی که‌ زه‌کات ناده‌ن و باوه‌ڕیشیان به‌ ڕۆژی دوایی نی یه‌.
  به‌ڕاستی ئه‌وانه‌ی باوه‌ڕیان هێناوه‌و کرده‌وه‌ چاکه‌کانیان کردووه‌ پاداشتی بێ بڕانه‌وه‌یان بۆ هه‌یه‌.
  بڵێ: ئاخۆ به‌ڕاستی ئێوه‌ باوه‌ڕتان به‌و زاته‌ نی یه‌؟ که‌ زه‌وی له‌ دوو ڕۆژدا دروست کردووه‌ وه‌ هاوبه‌شانی بۆ داده‌نێن هه‌ر ئه‌وه‌ په‌روه‌ردگاری جیهانیان.
  وه‌ له‌سه‌ر زه‌وی دا شاخی زۆری داناوه‌ وه‌ پیت و فه‌ڕی تێ خستووه‌ وه‌ بژێوی (هه‌موو گیاندارێکی) له‌ زه‌وی دا دیاری کرد له‌ ماوه‌ی چوار ڕۆژدا به‌یه‌کسانی بۆ گشت داواکه‌ران.
  له‌ پاشان ڕووی کرده‌ ئاسمان له‌ کاتێکدا که‌ دوکه‌ڵ بوو ئینجا به‌ ئاسمان و به‌ زه‌وی فه‌رموو: وه‌رن به‌ویستی خۆتان یا به‌ ناچاری (بێنه‌ ژێر فه‌رمانم) هه‌ر دووکیان وتیان به‌ ویستی خۆمان هاتین.
  ئه‌وسا حه‌وت ئاسمانی له‌ دوو ڕۆژدا دروست کرد وه‌ هه‌ر ئاسمانه‌ی فه‌رمانی کاری خۆی بۆ نارد وه‌ ئاسمانی دونیامان به‌ چرایانێك (ئه‌ستێره‌کان) ڕازانده‌وه‌و پارێزراوه‌ (له‌ گوێ گرتنی شه‌یتانه‌کان) ئه‌وه‌ بڕیاری خوای زاڵی به‌ده‌سه‌ڵاته‌.
  جا ئه‌گه‌ر ڕوویان وه‌رگێڕا ئه‌وه‌ بڵێ به‌ هه‌وره‌ تریشقه‌یه‌ك (بروسکه‌یه‌ك) ده‌تانترسێنم وه‌ك هه‌وره‌ تریشقه‌ی (گه‌لی) عاد و سه‌موود.
  کاتێ پێغه‌مبه‌ره‌کانیان هاتنه‌ لایان له‌ به‌رده‌میان و له‌ پشتیانه‌وه‌ (له‌ هه‌موو لایه‌که‌وه‌) (پێیان وتن) که‌ جگه‌ له‌ خوا نه‌په‌رستن وتیان: ئه‌گه‌ر په‌روه‌ردگارمان بیویستایه‌ مه‌لائیکه‌ی ده‌نارده‌ خواره‌وه‌ بۆیه‌ به‌ڕاستی ئێمه‌ به‌وه‌ی ئێوه‌ی پێ نێرراون باوه‌ڕ ناکه‌ین.
  ئینجا (گه‌لی) عاد به‌ ناڕه‌وا خۆیان به‌گه‌وره‌ زانی له‌ زه‌وی دا وه‌ وتیان: کێ له‌ ئێمه‌ به‌هێزتره‌ ئایا نه‌یان زانی بوو بێگومان ئه‌و خوایه‌ی که‌ ئه‌وانی دروست کردووه‌ ئه‌و له‌ ئه‌وان به‌هێزتره‌ وه‌ ئه‌وان دانیان نه‌ده‌نا به‌ به‌ڵگه‌کانی ئێمه‌دا.
  ئه‌وسا ئێمه‌ بایه‌کی زۆر به‌هێزی ساردمان بۆ ناردن له‌ ڕۆژانێکی به‌رده‌وام (شووم) دا بۆ ئه‌وه‌ی سزای ئابڕو به‌ریان پێ بچه‌ژین له‌ ژیانی دونیادا بێگومان سزای پاشه‌ ڕۆژیان ئابڕوبه‌ر (ڕیسواکه‌ر) تره‌ وه‌ ئه‌وان یارمه‌تی نادرێن.
  وه‌ (هۆزی) سه‌موودمان ڕێنموونی کرد به‌ڵام ئه‌وان زیاتر حه‌زیان له‌ کوێری کرد تا شاره‌زایی و ڕێنموونی جا بۆیه‌ هه‌وره‌ بروسکه‌ی سزای ڕیسواکه‌ر لێ ی دان به‌هۆی ئه‌و (خراپانه‌وه‌) که‌ ده‌یانکرد.
  وه‌ ئه‌و که‌سانه‌شمان ڕزگار کرد که‌ باوه‌ڕیان هه‌بوو پارێزکار بوون.
  وه‌ ڕۆژێك هه‌موو دوژمنانی خوا به‌ره‌و ئاگری دۆزه‌خ کۆده‌کرێنه‌وه‌ جا ئه‌وان (له‌پێش که‌وتن و دواکه‌وتن) به‌رگری ده‌کرێن (تا هه‌موو پێکه‌وه‌ به‌ڕیز) بڕۆن.
  تا کاتێ ده‌گه‌نه‌ لای ئاگری دۆزه‌خ شایه‌تی ده‌دات له‌ دژیان گوێ و چاو و پێستی له‌شیان به‌و کرده‌وانه‌ی که‌ کردویانه‌.
  وه‌ به‌پێسته‌کانیان ده‌ڵێن: بۆچی شایه‌تییتان دا له‌ دژمان ده‌ڵێن: ئه‌و خوایه‌ ئێمه‌ی هێناوه‌ته‌ زمان که‌ هه‌موو شتێکی هێناوه‌ته‌ زمان (قسه‌کردن) هه‌ر ئه‌ویش یه‌که‌م جار ئێوه‌ی دروست کردووه‌ وه‌ هه‌ر بۆ لای ئه‌ویش ده‌گه‌ڕێنرێنه‌وه‌.
  وه‌ ئێوه‌ خۆتان نه‌ده‌شارده‌وه‌ (نه‌ده‌پاراست له‌ گوناه‌) له‌ شایه‌تی دانی گوێ و چاوو پێستی له‌شتان له‌ دژتان به‌ڵکو وا گومانتان ده‌برد که‌ خوا نازانێ به‌زۆرێك له‌و کارانه‌ی که‌ ده‌یکه‌ن.
  ئا ئه‌وه‌ گومانتان بوو که‌ ده‌تان برد به‌ په‌روه‌ردگارتان ئێوه‌ی هه‌ڵدێرا (له‌ ناوی بردن) و چوونه‌ ڕیزی زیانباران.
  ئینجا ئه‌گه‌ر ئارام بگرن ئه‌وه‌ ئاگر شوێنی مانه‌وه‌یانه‌ وه‌ ئه‌گه‌ر داوای لێبوردن و ڕازی بوونی خوا بکه‌ن ئه‌وه‌ خوا هه‌رگیز ڕازی نابێ (خۆش نابێ) لێیان.
  وه‌ چه‌ند دۆست (هاوده‌م) مان له‌ دنیا بۆ دانان که‌ خراپه‌کردنی دنیاو (بێ بڕوایی) ڕۆژی دوایی بۆ ڕازاندنه‌وه‌ وه‌ به‌ڵێنی (سزادانیان) به‌سه‌ردا درا له‌ (ڕیزی) ئه‌و گه‌لانه‌ی ڕابوردن پێش ئه‌مان له‌ جنۆکه‌ و ئاده‌می به‌ڕاستی زه‌ره‌رمه‌ند بوون.
  وه‌ بێ باوه‌ڕان (به‌یه‌کتریان) ده‌ووت گوێ مه‌گرن  بۆ ئه‌م قورئانه‌ وه‌ قسه‌ی پڕو پوچی تێکه‌ڵ بکه‌ن به‌ڵکو سه‌رکه‌ون به‌ سه‌ریدا.
  ده‌ی سوێند به‌خوا بێگومان ئه‌وانه‌ی بێ باوه‌ڕ بوون پێیان ده‌چێژین سزایه‌کی سه‌خت وه‌ تۆڵه‌یان لێ ده‌سه‌نین (به‌تۆڵه‌ی) خراپترینی تاوانێ که‌ ده‌یان کرد.
  ئه‌وه‌ی (باسکرا) سزای دوژمنانی خوایه‌ که‌ ئاگری دۆزه‌خه‌ ماڵی هه‌میشه‌ی ئه‌وان له‌و ئاگره‌دایه‌ ئه‌و سزایه‌ (ده‌درێن) چونکه‌ دانیان نه‌ده‌نا به‌ نیشانه‌کانی ئێمه‌دا.
  وه‌ ئه‌وانه‌ی بێ باوه‌ڕن ده‌ڵێن ئه‌ی په‌روه‌ردگارمان ئه‌و دوانه‌مان نیشان بده‌ن که‌ گومڕایان کردین له‌ جنۆکه‌ و ئاده‌می تا بیانخه‌ینه‌ ژێر پێمان تا له‌ ژێری ژێره‌وه‌ی دۆزه‌خ بن.
  به‌ڕاستی ئه‌وانه‌ی وتیان خوا په‌روه‌ردگارمانه‌و له‌پاشان ڕاست (له‌سه‌ر ئایین) به‌رده‌وام بوون فریشته‌کان پۆل پۆل دێنه‌ لایان (کاتی مردن یان زیندوو بوونه‌وه‌) (پێیان ده‌ڵێن) که‌ مه‌ترسن و خه‌فه‌ت مه‌خۆن وه‌ مژده‌بێ لێتان ئه‌و به‌هه‌شته‌ی که‌ به‌ڵێنتان پێ درابوو.
  ئێمه‌ له‌ژیانی دنیا و له‌ ڕۆژی دواییدا دۆستی ئێوه‌ین وه‌ له‌و (به‌هه‌شته‌دا) هه‌رچی حه‌زی لێ بکه‌ی بۆتان ئاماده‌یه‌ وه‌ هه‌رچی داوا بکه‌ن له‌وێدا له‌ خزمه‌تتاندایه‌.
  ڕێز لێنان و میوانداریه‌ له‌لایه‌ن خوای لێبورده‌ی میهره‌بانه‌وه‌.
  کێ وته‌ی چاکترو به‌جێ تره‌ له‌و که‌سه‌ی (خه‌ڵك) بۆلای خوا بانگ ده‌کات وه‌ کاری چاکه‌ ده‌کات و ده‌ڵێ بێگومان من له‌ پێڕی موسوڵمانانم.
  چاکه‌ و خراپه‌ چوون یه‌ك نین به‌ چاکترین شێوه‌ وه‌ڵامی (خراپه‌) بده‌ره‌وه‌ ئه‌وسا که‌سێ که‌ له‌ نێوان تۆ و ئه‌ودا دوژمنایه‌تی هه‌یه‌ وه‌ك دۆستێکی دڵسۆزو گیانی به‌ گیانی یه‌ لێ دێت.
  به‌م ئاسته‌ ناگات که‌سانێ نه‌بێ که‌ خۆ ڕاده‌گرن و به‌ ئارامن وه‌ پێ ی ناگات مه‌گه‌ر که‌سێ خاوه‌نی به‌شی هه‌ره‌ گه‌وره‌ بێت له‌ پاداشت.
  وه‌ ئه‌گه‌ر له‌ شه‌یتانه‌وه‌ تووشی خه‌ته‌ره‌و خه‌یاڵی نادروستی بوویت ئه‌وه‌ په‌نا بگره‌ به‌خوا چونکه‌ به‌ڕاستی هه‌ر ئه‌و بیسه‌ری زانایه‌.
  له‌ نیشانه‌کانی (ده‌سه‌ڵاتی) خوایه‌ شه‌وو ڕۆژ و خۆر و مانگ سوژده‌ مه‌به‌ن نه‌بۆ خۆرو نه‌بۆ مانگ به‌ڵکو سوژده‌ به‌رن بۆ ئه‌و خوایه‌ی ئه‌وانی به‌دی هێناوه‌ ئه‌گه‌ر ئێوه‌ ته‌نها ئه‌و ده‌په‌رستن.
  جا ئه‌گه‌ر خۆیان به‌گه‌وره‌ زانی (من بپه‌رستن) ده‌ی ئه‌وانه‌ی لای په‌روه‌ردگارتن (فریشته‌کان) به‌شه‌و و به‌ڕۆژ عیباده‌تی ئه‌و ده‌که‌ن و ماندو وه‌ڕز نابن.
  له‌ نیشانه‌کانی (ده‌سه‌ڵاتی) خوایه‌ که‌ زه‌وی ده‌بینی وشك و ماته‌ که‌چی کاتێ بارانمان باراند به‌سه‌ریدا (به‌ ڕوانی ڕووه‌ك) ده‌که‌وێته‌ جوڵه‌و ده‌بوژێته‌وه‌ (به‌رز ده‌بێته‌وه‌) بێگومان ئه‌وه‌ی (زه‌وی وشك) ده‌بوژێنێته‌وه‌ زیندوو که‌ره‌وه‌ی مردووه‌کانیشه‌ به‌ڕاستی ئه‌و (خوا) به‌سه‌ر هه‌موو شتێکدا به‌توانایه‌.
  بێگومان ئه‌وانه‌ی له‌ ئایه‌ته‌کانی ئێمه‌ لاده‌ده‌ن له‌ ئێمه‌ شاراوه‌ نین ده‌ی ئایا که‌سێ ده‌خرێته‌ ناو ئاگره‌وه‌ چاکتره‌ یا ئه‌و که‌سه‌ی له‌ ڕۆژی قیامه‌ت دا بێ ترس دێت هه‌رچیتان ویست (حه‌زتان لێ کرد) بیکه‌ن بێگومان خوا به‌وه‌ی ده‌یکه‌ن بینایه‌.
  به‌ڕاستی ئه‌وانه‌ی که‌ قورئانیان بۆ  هات باوه‌ڕیان پێ نه‌هێنا (سزایان ده‌ده‌ین) که‌ به‌ڕاستی کتێبێکی زۆر به‌رزو جێگه‌ی ڕێزه‌.
  به‌تاڵ ڕووی تێ ناکات نه‌ له‌ ئێستا و نه‌ له‌ دوا ڕۆژدا (نه‌ به‌ لێ که‌م کردن نه‌ به‌ لێ زیاد کردن) چونکه‌ نێردراوه‌ته‌ خواره‌وه‌ له‌لایه‌ن (خوای) کاردروستی ستایش کراوه‌وه‌.
  هیچ شتێ به‌تۆ ناوترێ مه‌گه‌ر ئه‌وه‌ی به‌ پێغه‌مبه‌رانی به‌ر له‌تۆ وتراوه‌ به‌ڕاستی په‌روه‌ردگارت خاوه‌ن لێبوردنه‌ (بۆ ئیمانداران) وه‌ خاوه‌ن تۆڵه‌ی سه‌خته‌ بۆ بێ باوه‌ڕان.
  ئه‌گه‌ر ئه‌م قورئانه‌مان به‌ زمانێ جگه‌ له‌ عه‌ره‌بی بناردایه‌ بێ باوه‌ڕان ده‌یان وت بۆچی ئایه‌ته‌کانی به‌ڕوونی شی نه‌کراونه‌ته‌وه‌ (چۆن ده‌بێ) قورئانی عه‌جه‌می و پێغه‌مبه‌ری عه‌ره‌بی (ئه‌ی موحه‌ممه‌د(صلی الله‌ علیه‌ وسلم)) بڵێ: قورئان بۆ که‌سانێ باوه‌ڕیان پێ ی هێناوه‌ ڕێبه‌رو چاره‌سه‌ری گومانه‌ وه‌ ئه‌وانه‌ی باوه‌ڕی پێ نایه‌نن له‌ گوێیاندا گرانی و که‌ڕی هه‌یه‌ (له‌ بیستنی حه‌ق) هه‌روه‌ها له‌ ئاست ئه‌و قورئانه‌دا کوێرن ئه‌وانه‌ له‌ شوێنێکی زۆر دووره‌وه‌ بانگ ده‌کرێن.
  سوێند به‌خوا به‌ڕاستی ته‌وراتمان دا به‌ مووسا به‌ڵام جیاوازی تێدا کرا وه‌ ئه‌گه‌ر پێشتر بڕیار نه‌درایه‌ له‌لایه‌ن په‌روه‌ردگارته‌وه‌ (که‌ سزایان دوا بخرێت) له‌ نێوانیاندا دادوه‌ری ده‌کرا (به‌ سزا دانیان له‌ دنیا) وه‌ به‌ڕاستی ئه‌وان له‌ دوو دڵی و به‌دگومانی دان ده‌رباره‌ی قورئان.
  هه‌ر که‌سێ کاری چاکه‌ بکات (قازانجه‌که‌ی) بۆ خۆیه‌تی هه‌ر که‌سیش خراپه‌ بکات (زیانه‌که‌ی) بۆ خۆیه‌تی وه‌ په‌روه‌ردگارت سته‌م له‌ به‌نده‌کانی ناکات.
  زانینی ڕۆژی دوایی ته‌نیا بۆ لای خوا ده‌گه‌ڕێنرێته‌وه‌ وه‌ هه‌ر به‌روبوومێك که‌ له‌ پێست و قه‌باغه‌که‌ی دێته‌ ده‌ره‌وه‌ و هه‌ر مێینه‌یه‌ك ئاوس ده‌بێ و (سکه‌که‌ی) داده‌نێت ئه‌و (خوا) ئاگای لێ یه‌ وه‌ ڕۆژێ خوا (هاوبه‌ش په‌یدا که‌ران) بانگ ده‌کات هاوبه‌شانێ (که‌ داتان نابوو بۆ) من له‌کوێن ده‌ڵێن پێمان ڕاگه‌یاندی که‌س له‌ ئێمه‌ شایه‌ت نین (تۆ هاوبه‌شت هه‌بێ) ت.
  وه‌ ون بوو لێیان ئه‌وانه‌ی پێشتر ده‌یانپه‌رستن وه‌ زانیان که‌ هیچ په‌نایه‌کیان نی یه‌.
  ئاده‌می ماندوو نابێ له‌ داوا کردنی خێرو خۆشی وه‌ ئه‌گه‌ر ناخۆشی یه‌ك دووچاری ببێ ئه‌وه‌ بێ هیواو نائومێد ده‌بێ.
  وه‌ ئه‌گه‌ر پێمان به‌خشی میهره‌بانی یه‌ك له‌لایه‌ن خۆمانه‌وه‌ له‌پاش زیانێك لێ ی که‌وتووه‌ ده‌ڵێت: ئه‌مه‌ هی خۆمه‌ وه‌ گومان نابه‌م ڕۆژی دوایی به‌رپا بێت وه‌ ئه‌گه‌ر گه‌ڕێنرامه‌وه‌ بۆ لای په‌روه‌ردگارم (زیندوو بوونه‌وه‌ هه‌بوو) بێگومان لای خوا (پاداشتی) زۆر چاکم هه‌یه‌ جا سوێند به‌خوا هه‌واڵ ده‌ده‌ین به‌وانه‌ی بێ باوه‌ڕ بوون به‌وه‌ی کردوویانه‌ (له‌ دونیا) وه‌ سوێند به‌ خودا پێیان ده‌چه‌ژین سزایه‌کی به‌هێزو به‌تین.
  وه‌ کاتێ چاکه‌و خۆشیمان ڕشت به‌سه‌ر ئاده‌می دا ڕوو وه‌رده‌گێڕێ و به‌ خۆبه‌زل زانینه‌وه‌ دوور ده‌که‌وێته‌وه‌ به‌ڵام کاتێ ناخۆشی تووش بێت ئه‌وه‌ نزاو هاواری زۆر ده‌کات.
  بڵێ پێم بڵێن ئه‌گه‌ر (قورئان) له‌لایه‌ن خواوه‌ بوو پاشان ئێوه‌ش باوه‌ڕتان پێ نه‌کرد کێ گومڕاتره‌ له‌و که‌سه‌ی که‌ له‌ دژایه‌تی یه‌کی دوور له‌ ڕاستیدا بێت.
  له‌مه‌ودوا به‌ڵگه‌کانی خۆمانیان نیشان ده‌ده‌ین له‌ ئاسۆی دونیا وه‌ له‌ خودی خۆیاندا هه‌تا بۆیان ڕوون بێته‌وه‌ بێگومان ئه‌م (قورئانه‌) ڕاسته‌ ئایا په‌روه‌ردگارت به‌س نی یه‌ که‌ به‌ڕاستی ئاگاداره‌ به‌سه‌ر هه‌موو شتێکدا.
  ئاگاداربه‌ به‌ڕاستی ئه‌وانه‌ له‌ دوو دڵیدان له‌ دیداری په‌روه‌ردگاریان، ئاگاداربه‌ به‌ڕاستی (زانینی) خوا ده‌وری هه‌موو شتێکی داوه‌.
  به‌ (حا، میم) ده‌خوێنرێته‌وه‌.
  به‌ (عه‌ین، سین، قاف) ده‌خوێنرێته‌وه‌ بۆ واتاکه‌شیان سه‌رنجی سه‌ره‌تای سوره‌تی (البقرة) بده‌.
  ئا به‌و جۆره‌ خودا نیگا ده‌کات بۆ تۆ وه‌ بۆ ئه‌و (پێغه‌مبه‌ر) انه‌ی پێش تۆش خوای زاڵی کاردروست.
  هه‌ر بۆ خوایه‌ هه‌رچی له‌ ئاسمانه‌کان وه‌ هه‌رچی له‌ زه‌وی دایه‌ وه‌ ئه‌و (خوا) بڵند و گه‌وره‌یه‌.
  نزیکه‌ ئاسمانه‌کان پارچه‌ پارچه‌ ببن له‌ سه‌رویانه‌وه‌ وه‌ فریشته‌کان به‌ پاکی یادو سوپاسی په‌روه‌ردگاریان ده‌که‌ن وه‌ داوای لێبوردن ده‌که‌ن بۆ ئه‌وانه‌ی له‌ زه‌وی دان ئاگاداربن که‌ بێگومان ته‌نها خوا لێبورده‌ی میهره‌بانه‌.
  وه‌ ئه‌وانه‌ی جگه‌ له‌خوا دۆستانێکیان بۆ خۆیان هه‌ڵبژاردوه‌ خوا ئاگادار و چاودێره‌ به‌سه‌ریانه‌وه‌ وه‌ تۆ (ئه‌ی موحه‌ممه‌د(صلی الله‌ علیه‌ وسلم)) بریکار نیت به‌ سه‌ریانه‌وه‌.
  هه‌روه‌ها نیگامان کردووه‌ بۆت قورئانێك (به‌ زمانی) عه‌ره‌بی بۆ ئه‌وه‌ی خه‌ڵکی مه‌ککه‌و که‌سانی ده‌ورو به‌ریی بترسێنێ وه‌ (خه‌ڵك) بترسێنێ له‌ ڕۆژیی کۆکردنه‌وه‌ که‌ هیچ گومانی تێدا نیه‌ کۆمه‌ڵێك له‌ به‌هه‌شتدان وه‌ کۆمه‌ڵێك له‌ ئاگریی بڵێسه‌ داردان.
  وه‌ ئه‌گه‌ر خوا بیویستایه‌ ده‌یکردن به‌یه‌ك نه‌ته‌وه‌ (باوه‌ڕدار یان بێ باوه‌ڕ) به‌ڵام هه‌رکه‌سێکی بوێ ده‌یخاته‌ ناو میهره‌بانی خۆیه‌وه‌ سته‌مکاره‌کانیش هیچ دۆست و یارمه‌تی ده‌رێکیان نی یه‌.
  ئایا ئه‌وان جگه‌ له‌ خوا پشتیوان و دۆستانێکیان بۆ خۆیان هه‌ڵبژاردووه‌؟ هه‌ر خوا پشتیوانی و دۆسته‌ وه‌ ته‌نها ئه‌و مردووان زیندوو ده‌کاته‌وه‌ وه‌ ئه‌و به‌توانایه‌ به‌سه‌ر هه‌موو شتێکدا.
  وه‌ هه‌رشتێك که‌ تێیدا جیاواز بوون ئه‌وه‌ بڕیاره‌که‌ی بۆ لای خوا ده‌گه‌ڕێته‌وه‌ ئه‌و خوایه‌ په‌روه‌ردگاریی منه‌ ته‌نها پشتم به‌و به‌ستووه‌ وه‌ هه‌ر بۆ لای ئه‌ویش ده‌گه‌ڕێمه‌وه‌.
  خوا به‌دیهێنه‌ری ئاسمانه‌کان و زه‌وی یه‌ بۆی به‌دی هێناون هاوسه‌ران له‌ خودی خۆتان هه‌روه‌ها له‌ ئاژه‌ڵیشدا جووتی (داهێناوه‌) له‌ جووت بووندا ژماره‌تان زۆر ده‌کات هیچ شتێك به‌وێنه‌ی خوا نی یه‌ وه‌ ئه‌وه‌ بیسه‌ری بینایه‌.
  هه‌ر بۆ ئه‌وه‌ (کلیله‌کانی) ده‌سه‌ڵاتداریی ئاسمانه‌کان و زه‌وی ڕزق و ڕۆزی فراوان ده‌کات و ده‌یگرێته‌وه‌ بۆ هه‌ر که‌سێ که‌ بیه‌وێت به‌ڕاستی خوا ئاگاداره‌ به‌ هه‌موو شتێك.
  ئه‌و ئایینه‌ی بۆ داناوون که‌ فه‌رمانی داوه‌ به‌ نووح و ئه‌وه‌ش نیگامان کردووه‌ بۆ تۆو ئه‌وه‌ش که‌ فه‌رمانمان داوه‌ به‌ ئیبراهیم و مووسا و عیسا که‌ له‌سه‌ر ئه‌و ئایینه‌ بن به‌ ڕێك و ڕاستی و جیاوازی تێدا مه‌که‌ن زۆر قورس و گرانه‌ به‌ لای هاوبه‌ش دانه‌رانه‌وه‌ ئه‌وه‌ی ئه‌وانی بۆ بانگ ده‌که‌یت خوا هه‌ر که‌سی بوێ هه‌ڵی ده‌بژێرێ بۆ (موسوڵمان بوون) لای خۆی وه‌ که‌سێك ڕێنموونیی ده‌کات بۆ لای خوا بگه‌ڕێته‌وه‌.
  وه‌ جیاواز نه‌بوون مه‌گه‌ر له‌پاش ئه‌وه‌ی که‌ زانست و زانیاریان بۆ هات به‌هۆی دژایه‌تی و حه‌سوودی نێوانیانه‌وه‌ وه‌ ئه‌گه‌ر فه‌رمانێك پێشتر له‌ په‌روه‌ردگارته‌وه‌ ده‌رنه‌چووایه‌ تا کاتێ دیاری کراو (ده‌بێ بژین) ئه‌وه‌ بڕیار له‌ نێوانیاندا ده‌کرا (به‌ سزادانیان) وه‌ به‌ڕاستی ئه‌وانه‌ی له‌ دوا ئه‌وان نامه‌یان پێدرا له‌ گومان و دوو دڵیدا بوون لێ ی .
  که‌واته‌ تۆ بۆ ئه‌وه‌ بانگه‌واز بکه‌و ڕاست به‌ له‌سه‌ر ئایینه‌که‌ت به‌و جۆره‌ی فه‌رمانت پێ کراوه‌ وه‌ شوێن ئاره‌زووه‌کانی ئه‌وان مه‌که‌وه‌ وه‌ بڵێ باوه‌ڕم هێناوه‌ به‌ هه‌ر نامه‌یه‌ك که‌ خوا ناردویه‌تیه‌ خواره‌وه‌  وه‌ فه‌رمانم پێ دراوه‌ که‌ دادپه‌روه‌ر بم له‌ نێوانتاندا خوا په‌روه‌ردگاری ئێمه‌و ئێوه‌شه‌ (پاداشتی) کرده‌وه‌ی خۆمان بۆ خۆمانه‌ و (پاداشتی) کرده‌وه‌ی ئێوه‌ش بۆ خۆتانه‌ هیچ به‌ڵگه‌یه‌ك نه‌ماوه‌ له‌ نێوان ئێمه‌و ئێوه‌دا (باس نه‌کرابێ) خوا (له‌ ڕۆژی دوایی دا) کۆمان ده‌کاته‌وه‌ گه‌ڕانه‌وه‌ش هه‌ر بۆ لای ئه‌وه‌.
  ئه‌وانه‌ی ده‌مه‌ ده‌مێ ده‌که‌ن له‌ باره‌ی خواوه‌ له‌ دوای ئه‌وه‌ی (خه‌ڵکی بانگه‌وازی) ئه‌ویان وه‌ڵام دایه‌وه‌ (موسوڵمان بوون) به‌ڵگه‌کانیان پووچ و به‌تاڵه‌ لای په‌روه‌ردگاریان وه‌ خه‌شم و ڕقی خوایان له‌سه‌ره‌ وه‌ سزای زۆر سه‌ختیان بۆ هه‌یه‌.
  خوا ئه‌و زاته‌یه‌ که‌ ئه‌م قورئانه‌ی به‌ڕاستی ناردووه‌ته‌ خواره‌وه‌ وه‌ ته‌رازووی ناردووه‌ (بۆ جیاکردنه‌وه‌ی حه‌ق و به‌تاڵ) وه‌ تۆ چووزانیت له‌وانه‌یه‌ هاتنی ڕۆژی دوایی زۆر نزیك بێت.
  ئه‌وانه‌ی باوه‌ڕیان پێ ی نی یه‌ په‌له‌ی هاتنی ده‌که‌ن به‌ڵام ئه‌وانه‌ی باوه‌ڕیان پێ ی هه‌یه‌ ده‌ترسن لێ ی وه‌ ده‌زانن ڕۆژی دوایی ڕاسته‌ بێدار بن به‌ڕاستی ئه‌وانه‌ی که‌ گومانیان هه‌یه‌ له‌ ڕۆژی دوایی ئه‌وه‌ به‌ڕاستی له‌ گومڕاییه‌کی زۆر دووردان.
  خوا دڵسۆزه‌ به‌ به‌نده‌کانی هه‌رکه‌سی بوێ ڕزق و ڕۆزی ده‌دات وه‌ هه‌ر ئه‌و به‌هێزو به‌ ده‌سه‌ڵاته‌.
  هه‌رکه‌س به‌رهه‌می دوا ڕۆژی بوێ ئێمه‌ به‌رهه‌مه‌که‌ی بۆ زیاد ده‌که‌ین وه‌ هه‌رکه‌سێك به‌رهه‌می دونیای بوێ هه‌ندێ له‌ دنیای پێ ده‌ده‌ین به‌ڵام له‌ ڕۆژی دوایی دا هیچ به‌شێکی نی یه‌.
  ئاخۆ ئه‌و (بێ باوه‌ڕ) انه‌ هاوبه‌شانێکیان هه‌یه‌ ئاینێکیان بۆ داناوون که‌ خوا ڕێگه‌ی پێ نه‌داوه‌ وه‌ ئه‌گه‌ر بڕیاری یه‌کجاری ده‌ر نه‌چوایه‌ له‌ نێوانیان دا بڕیار ده‌درا (به‌ له‌ ناوبردنیان)  وه‌ به‌ڕاستی بۆ سته‌مکاران سزای سه‌ختی ئازارده‌ر هه‌یه‌.
  تۆ سته‌مکاران ده‌بینی زۆر ده‌ترسن له‌ تاو ئه‌وه‌ی کردوویانه‌ بێگومان ئه‌و سزایه‌ هه‌ر دوو چاریان ده‌بێت وه‌ ئه‌وانه‌ی باوه‌ڕیان هێناوه‌ و چاکه‌کانیان کردووه‌ له‌ ناوی باخچه‌کانی به‌هه‌شتانێکدان له‌ لایه‌ن په‌روه‌ردگاریانه‌وه‌ هه‌رچییان بوێ بۆیان ئاماده‌یه‌ ئه‌وه‌یه‌ چاکه‌و به‌خششی زۆر گه‌وره‌.
  ئه‌و (به‌خششه‌) ئه‌وه‌یه‌ که‌ خوا مژده‌ ده‌دات به‌ به‌نده‌کانی ئه‌وانه‌ی که‌ باوه‌ڕیان هێناوه‌و  چاکه‌کانیان کردووه‌ (ئه‌ی موحه‌ممه‌د(صلی الله‌ علیه‌ وسلم)) بڵێ داوای هیچ پاداشتێکتان لێ ناکه‌م له‌سه‌ری مه‌گه‌ر خۆش ویستنی خزمایه‌تی هه‌ر که‌س هه‌ر چاکه‌یه‌ك بکات چاکه‌ی بۆ زیاد ده‌که‌ین (به‌ چه‌ند به‌رانبه‌ر) به‌ڕاستی خوا لێبورده‌ی سوپاس گوزاره‌.
  یا ئه‌و(بێ باوه‌ڕانه‌) ده‌ڵێن پێغه‌مبه‌ر درۆی به‌ده‌م خواوه‌ هه‌ڵبه‌ستووه‌ خۆ ئه‌گه‌ر خوا بیه‌وێ مۆر ده‌نێ به‌سه‌ر دڵت دا وه‌ خوا به‌تاڵ له‌ناو ده‌بات وه‌ به‌ وته‌کانی (قورئان) ڕاستی جێگیر ده‌کات به‌ڕاستی خوا زانایه‌ به‌وه‌ی له‌ ناو دڵاندایه‌.
  وه‌ ئه‌و خوا زاتێکه‌ ته‌وبه‌ له‌ به‌نده‌کانی وه‌رده‌گرێت وه‌ له‌ کرده‌وه‌ به‌ده‌کان چاوپۆشی ده‌کات وه‌ ده‌زانێ به‌ هه‌رچی که‌ ئێوه‌ ده‌یکه‌ن.
  ئه‌وانه‌ی باوه‌ڕیان هێناوه‌ و چاکه‌کانیان کردووه‌ (داوایان) وه‌رده‌گرێت وه‌ له‌ به‌هره‌و به‌خششی خۆی زیاتریان ده‌داتێ به‌ڵام بێ باوه‌ڕان سزای سه‌ختیان بۆ هه‌یه‌.
  خۆ ئه‌گه‌ر خوا ڕزق و ڕۆزی فراوان بکردایه‌ بۆ به‌نده‌کانی له‌ زه‌وی دا سته‌میان ده‌کرد به‌ڵام (خوا) ڕزق و ڕۆزی به‌و ئه‌ندازه‌ ده‌نێرێته‌ خواره‌وه‌ که‌ خۆی بیه‌وێ به‌ڕاستی خوا به‌ ئاگا و بینایه‌ به‌ به‌نده‌کانی.
  وه‌ خوا ئه‌و زاته‌یه‌ که‌ باران ده‌بارێنێ له‌پاش ئه‌وه‌ی که‌ خه‌ڵکی نائومێد بوون وه‌ (بارانی) ڕه‌حمه‌تی خۆی بڵاو ده‌کاته‌وه‌ وه‌ هه‌ر ئه‌و پشتیوان و سوپاس کراوه‌.
  وه‌ له‌ به‌ڵگه‌کانی (ده‌سه‌ڵاتی) خوایه‌ دروست کردنی ئاسمانه‌کان و زه‌وی و ئه‌وه‌ی بڵاوی کردۆته‌وه‌ له‌ هه‌ر دووکیاندا له‌ گیانله‌به‌ران وه‌ خوا هه‌ر کاتێ بیه‌وێ به‌ توانایه‌ به‌سه‌ر کۆکردنه‌وه‌یاندا.
  وه‌ هه‌ر ناخۆشی یه‌کتان تووش بووبێ ئه‌وه‌ به‌هۆی کرده‌وه‌ی (خراپی) خۆتانه‌وه‌یه‌ وه‌ له‌ زۆرێکیش چاوپۆشی کردووه‌.
  وه‌ ئێوه‌ ناتوانن له‌ زه‌وی دا قوتاربن وه‌ نیتانه‌ بێجگه‌ له‌ خوا هیچ پشتیوان و یارمه‌تی ده‌رێك.
  وه‌ له‌ به‌ڵگه‌کانی (ده‌سه‌ڵاتی) خوایه‌ که‌شتیانی وه‌ك شاخه‌کان له‌ ده‌ریادا ده‌ڕۆن.
  ئه‌گه‌ر خوا بیه‌وێ با ڕاده‌گرێ ئیتر که‌شتیه‌کان به‌سه‌ر پشتی ده‌ریاکه‌وه‌ ده‌وه‌ستن به‌ڕاستی ئه‌وه‌ی (که‌ باس کرا) چه‌ندین به‌ڵگه‌و نیشانه‌ هه‌یه‌ بۆ هه‌موو ئارام گرێکی سوپاس گوزار.
  یا به‌هۆی کرده‌وه‌کانیانه‌وه‌ نوقمیان ده‌کات له‌ زۆرێکیش (له‌ گوناهیان) چاوپۆشی ده‌کات.
  ئه‌وانه‌ی که‌ ده‌مه‌ قاڵێ ده‌که‌ن ده‌رباره‌ی به‌ڵگه‌کانی ئێمه‌ ده‌زانن هیچ په‌نایه‌کیان نی یه‌.
  جا هه‌رشتێکتان پێ به‌خشراوه‌ ئه‌وه‌ ته‌نها خۆشی ژیانی ئه‌م دونیایه‌ وه‌ ئه‌وه‌ی لای خوایه‌ چاکترو به‌رده‌وامتره‌ بۆ ئه‌وانه‌ی باوه‌ڕیان هێناوه‌ وه‌ ته‌نها پشت به‌ په‌روه‌ردگاریان ده‌به‌ستن.
  وه‌ ئه‌وانه‌ی له‌ گوناهه‌ گه‌وره‌کان و خراپه‌ زۆر ناشرینه‌کان دوور ده‌که‌ونه‌وه‌ وه‌ کاتێ ڕق و قینیان هه‌ڵسێت ئه‌وان لێ ده‌بوورن.
  وه‌ ئه‌وانه‌ی که‌ گوێڕایه‌ڵی په‌روه‌ردگاریان کردووه‌ نوێژه‌کانیان به‌چاکی ئه‌نجام داوه‌ وه‌ کارو باری نێوانیان به‌پرس و مه‌شوره‌ته‌ وه‌ له‌و ڕۆزی یه‌ی پێمان داوون ده‌یبه‌خشن.
  وه‌ ئه‌وانه‌ی کاتێ ده‌ست درێژیان لێ ده‌کرێت تۆڵه‌ی خۆیان ده‌ستێنن و سه‌ر داناخه‌ن.
  وه‌ تۆڵه‌ی هه‌ر خراپه‌یه‌ك خراپه‌یه‌که‌ به‌ وێنه‌ی خۆی جا هه‌ر که‌سێ ببورێ و ئاشتی بکات ئه‌وه‌ پاداشتی ئه‌و له‌ لای خوایه‌ به‌ڕاستی خوا سته‌مکارانی خۆش ناوێ.
  وه‌ هه‌ر که‌س تۆڵه‌ بسێنێ له‌ پاش ئه‌وه‌ی سته‌می لێکراوه‌ ئا ئه‌وانه‌ هیچ خه‌تایه‌کیان له‌سه‌ر نی یه‌.
  خه‌تا هه‌ر له‌سه‌ر ئه‌و که‌سانه‌یه‌ که‌ سته‌م له‌ خه‌ڵکی ده‌که‌ن وه‌ به‌ ناهه‌ق خراپه‌کاریی ده‌که‌ن له‌ زه‌ویدا ئه‌وانه‌ سزای زۆر سه‌ختیان بۆ هه‌یه‌.
  وه‌ هه‌ر که‌س خۆگرو لێبورده‌ بێ به‌ڕاستی ئه‌مه‌ له‌ کاره‌ پڕ بایه‌خ و په‌سه‌نده‌کانه‌.
  وه‌ هه‌ر که‌س خوا گومڕای بکات ئه‌وه‌ پاش ئه‌وه‌ هیچ دۆست و یارمه‌تی ده‌رێکی نی یه‌ وه‌ سته‌مکاره‌کان ده‌بینی کاتێ سزای (خوا) ده‌بینن ده‌ڵێن ئایا ڕێگه‌یه‌ك هه‌یه‌ بگه‌ڕێینه‌وه‌ بۆ دونیا.
  وه‌ ده‌یان بینی پیشانی دۆزه‌خ ده‌درێن به‌ مل که‌چی و زه‌لیلی و داماوی به‌ گۆشه‌ی چاو به‌ دزیه‌وه‌ ده‌ڕوانن وه‌ ئه‌وانه‌ی که‌ باوه‌ڕیان هێناوه‌ ده‌ڵێن به‌ڕاستی زیانباره‌کان ئه‌وانه‌ن که‌ خۆیان و که‌س و کاریان له‌ ڕۆژی هه‌ستانه‌وه‌دا له‌ ده‌ست داوه‌ بێدار بن به‌ڕاستی سته‌مکاره‌کان له‌ سزایه‌کی هه‌میشه‌یی دان.
  وه‌ ئه‌وانه‌ هیچ پشتیوانێکیان نی یه‌ که‌ یارمه‌تیان بده‌ن بێجگه‌ له‌ خوا وه‌ هه‌ر که‌سێك خوا گومڕای بکات ئه‌وه‌ هیچ ڕێگه‌یه‌کی ڕزگار بوونی بۆ نی یه‌.
  گوێڕایه‌ڵ بن بۆ په‌روه‌ردگارتان پێش ئه‌وه‌ی ڕۆژێك بێت له‌ لایه‌ن خواوه‌ که‌ گه‌ڕانه‌وه‌ی بۆ نی یه‌ ئه‌و ڕۆژه‌ هیچ په‌ناگایه‌کتان نابێت وه‌ هیچ ئینکاری یه‌کتان پێ ناکرێ.
  جا ئه‌گه‌ر ڕوویان وه‌رگێڕا ئه‌وه‌ ئێمه‌ تۆمان به‌ پارێزه‌ر نه‌ ناردووه‌ بۆ سه‌ریان تۆ ته‌نها ڕاگه‌یاندنت له‌سه‌ره‌ وه‌ به‌ڕاستی کاتێ ئێمه‌ له‌لایه‌ن خۆمانه‌وه‌ به‌هره‌یه‌ك به‌ که‌سێ بچه‌ژین پێی دڵخۆش ده‌بێ وه‌ ئه‌گه‌ر ناخۆشیه‌کیان تووش ببێت به‌هۆی کرده‌وه‌ی خۆیانه‌وه‌ ئه‌وه‌ به‌ڕاستی ئاده‌می پێ نه‌زان و سپڵه‌یه‌.
  هه‌ر بۆ خوایه‌ پاشایه‌تی ئاسمانه‌کان و زه‌وی هه‌رچی بیه‌وێ به‌دی ده‌هێنێ بۆ هه‌ر که‌سێ بیه‌وێ کچی پێ ده‌به‌خشێت وه‌ بۆ هه‌ر که‌س بیه‌وێ کوڕی پێ ده‌به‌خشێت.
  یان کوڕو کچی به‌یه‌که‌وه‌ پێ ده‌به‌خشێت وه‌ هه‌ر که‌سی بوێ نه‌زۆکی ده‌کات به‌ڕاستی خوا زانای ده‌سه‌ڵاتداره‌.
  بۆ هیچ که‌س نه‌بووه‌ که‌ خوا قسه‌ی له‌گه‌ڵدا بکات مه‌گه‌ر به‌ سرووش یان له‌ پشت په‌رده‌وه‌ یان نێرراوێك بنێرێت و به‌ فه‌رمانی خۆی ئه‌وه‌ی که‌ بیه‌وێ سرووشی ده‌کات به‌ڕاستی خوا بڵندی کاردروسته‌.
  هه‌ر به‌و شێوه‌ (که‌ وه‌حی پێ دێ) قورئانمان بۆ تۆ نارد (ئه‌ی موحه‌ممه‌د(صلی الله‌ علیه‌ وسلم)) به‌ فه‌رمانی خۆمان که‌ تۆ نه‌تده‌زانی کتێب و ئیمان چی یه‌ به‌ڵام ئێمه‌ ئه‌وه‌مان کرده‌ ڕووناکی یه‌ك ڕێنموونی هه‌ر که‌سێکی پێ ده‌که‌ین که‌ بمانه‌وێت له‌ به‌نده‌کانمان وه‌ به‌ڕاستی تۆ (خه‌ڵك) ڕێنموونی ده‌که‌یت بۆ ڕێگای ڕاست.
  ڕێگه‌ی ئه‌و خوایه‌ی که‌ هه‌رچی له‌ ئاسمانه‌کان و هه‌رچی له‌ زه‌وی دایه‌ هی ئه‌وه‌ بێدار بن هه‌موو کاره‌کان هه‌ر بۆلای خوا ده‌گه‌ڕێته‌وه‌.
  به‌ (حا، میم) ده‌خوێنرێته‌وه‌ خوا زاناتره‌ به‌ واتاکه‌ی.
  سوێند به‌م په‌ڕاوه‌ ڕوون که‌ره‌وه‌یه‌.
  به‌ڕاستی ئێمه‌ قورئانمان به‌ عه‌ره‌بی داناوه‌ بۆ ئه‌وه‌ی تێ بگه‌ن.
  به‌ڕاستی ئه‌م قورئانه‌ له‌ تابلۆی پارێزراو دایه‌ لای ئێمه‌ که‌ زۆر بڵنده‌و پڕه‌ له‌ دانایی.
  ده‌ی ئایا ئێمه‌ ئه‌م قورئانه‌تان لێ دوور بخه‌ینه‌وه‌ له‌به‌ر ئه‌وه‌ی ئێوه‌ گه‌لێکی زیاده‌ ڕه‌ون.
  وه‌ زۆر پێغه‌مبه‌رمان له‌ گه‌له‌ پێشووه‌کان ناردووه‌.
  وه‌ هه‌ر پێغه‌مبه‌رێکیان بۆ هاتبێ ئه‌وان هه‌ر گاڵته‌یان پێ کردووه‌.
  جا که‌سانێ که‌ له‌مان به‌هێزتر بوون له‌ ناومان بردن وه‌ به‌ سه‌رچوو سه‌ر گوزشته‌یی پێشینان.
  وه‌ ئه‌گه‌ر پرسیاریان لێ بکه‌ی کێ ئاسمانه‌کان و زه‌وی به‌دی هێناوه‌؟ بێگومان ده‌ڵێن خوای به‌ ده‌سه‌ڵاتی زانا دروستی کردوون.
  ئه‌و خوایه‌ی زه‌وی کردووه‌ به‌لانکه‌ بۆتان وه‌ چه‌ند ڕێگایه‌کی تیادا دروست کردووه‌ بۆتان بۆ ئه‌وه‌ی بگه‌ن به‌ مه‌به‌سته‌کانتان.
  وه‌ ئه‌و خوایه‌ی که‌ له‌ ئاسمانه‌وه‌ به‌ ئه‌ندازه‌ بارانی بۆ باراندوون جا  وڵاتێکی وشك و مردووی پێ زیندوو ده‌که‌ینه‌وه‌ ئا به‌و جۆره‌ ئێوه‌ش زیندوو ده‌کرێنه‌وه‌.
  وه‌ ئه‌و خوایه‌ی که‌ هه‌موو جووته‌کانی به‌دی هێناوه‌ ، وه‌ که‌شتی وڵاخی بۆ فه‌راهه‌م هێناون که‌ سواریان ده‌بن.
  بۆ ئه‌وه‌ی سواری پشتیان بن له‌پاشان بیر له‌ به‌هره‌ی په‌روه‌ردگارتان بکه‌نه‌وه‌ کاتێ سواریان بوون وه‌بڵێن پاك و بێگه‌ردی بۆ ئه‌و (خوایه‌) ی که‌ ئه‌مه‌ی بۆ ڕام هێناوین که‌ ئێمه‌ توانامان به‌سه‌ریدا نه‌بوو.
  وه‌ به‌ڕاستی ئێمه بۆ لای په‌روه‌رگارمان ده‌گه‌ڕێینه‌وه‌.‌
  وه‌ بێگومان له‌ناو به‌نده‌کانی خوادا هه‌ندێ(منداڵیان) بۆ دانا وه‌ به‌ڕاستی مرۆڤی (کافر) پێ نه‌زان و سپڵه‌ی ئاشکرایه‌.
  ئایا له‌ناو دروست کراوه‌کانی کچانی بۆ خۆی هه‌ڵبژاردوه‌ ، وه ‌کوڕانی تایبه‌ت کردووه‌ به‌ئێوه‌وه‌.
  وه‌ کاتێ مژده‌ به‌یه‌کێ له‌وان بدرێ به‌وه‌ی به‌نموونه‌ بۆ خوایی داده‌نا ڕووی ڕه‌ش هه‌ڵده‌گه‌ڕێ و پیش ده‌خواته‌وه‌.
  ئایا ئه‌و (کچه‌) ی له‌ناو ئاڵتون و خشڵا به‌خێو کرابێ و له‌کاتی ده‌مه‌قاڵێ دا ناتوانێ مه‌به‌ستی خۆی ده‌رببڕێ (بۆ خوای بڕیار) ده‌ده‌ن.
  وه‌ ئه‌و فریشتانه‌ی که‌ به‌نده‌ی خوای به‌خشنده‌ن به‌مێینه‌یان داده‌نان ئایا ئه‌وان به‌دیاری دروستکردنیانه‌وه‌ بوون بێگومان ئه‌و شایه‌تی یانه‌ی ده‌نوسرێت و پرسیاریان لێ ده‌کرێ.
  وه‌ ده‌ڵێن ئه‌گه‌ر خوا بیویستایه‌ ئێمه‌ ئه‌و (فریشتا) نه‌مان نه‌ده‌په‌رست هیچ زانیاری یه‌کیان نی یه‌ له‌و باره‌یه‌وه‌ ئه‌وانه‌ هه‌ر درۆ ده‌که‌ن.
  یا له‌ پێش قورئان په‌رتوکێکمان پێ داون که‌ ئه‌وان ده‌ستیان پێوه‌ گرتبێ.
  نه‌خێر وا نی یه‌ به‌ڵکو ده‌یان وت به‌ڕاستی ئێمه‌ باوو باپیرانمان له‌سه‌ر ئاینێك دیووه‌، وه‌ بێگومان ئێمه‌ش په‌یڕه‌وی ڕێبازی ئه‌وانین.
  هه‌روه‌ها پێش تۆ هیچ پێغه‌مبه‌رێکمان نه‌ناردووه‌ له‌شارێکدا مه‌گه‌ر خۆش گوزه‌رانه‌کان(ده‌وڵه‌مه‌نده‌کان) ی وتویانه‌ به‌ڕاستی ئێمه‌ باوو باپیرانی خۆمان له‌سه‌ر ئایینێك دیووه‌، وه‌ به‌ڕاستی ئێمه‌ له‌سه‌ر ئایینی ئه‌وان ده‌ڕۆین.
  وتی ئه‌گه‌ر چی من (ئایینی) ڕاستریشم بۆ هێنابن له‌وه‌ی که‌ باووباپیرتان دیووه‌ له‌سه‌ری وتیان بێگومان ئێمه‌ بێ باوه‌ڕین به‌و (ئایینه‌ی) به‌ ئێوه‌دا نێرراوه‌.
  بۆیه‌ تۆڵه‌مان لێ سه‌ندن جا سه‌یرکه‌ سه‌رئه‌نجامی درۆزنان چۆن بوو.
  وه‌ کاتێ ئیبراهیم به‌ باوکی و گه‌له‌که‌ی وت بێگومان من به‌ریم له‌وه‌ی ئێوه‌ ده‌یپه‌رستن.
  جگه‌ له‌و زاته‌ی که‌ دروستی کردووم چونکه‌ هه‌ر ئه‌ویش ڕێنموونیم ده‌کات.
  ئه‌و (یه‌کتا په‌رستی یه‌) ی له‌ناو نه‌وه‌کانیدا به‌جێ هێشت تا بگه‌ڕێنه‌وه‌ سه‌ری.
  به‌ڵکو به‌هره‌م به‌ ئه‌وانه‌ و باوو باپیرانیاندا هه‌تا قورئانیان بۆ هات له‌گه‌ڵ پێغه‌مبه‌ری ئاشکرا.
  جا کاتێ قورئانیان بۆ هات وتیان ئه‌مه‌ جادووه‌ وه‌ به‌ڕاستی ئێمه‌ باوه‌ڕی پێ ناکه‌ین.
  وه‌ وتیان بۆچی ئه‌م قورئانه‌ نه‌نێرراوه‌ته‌ خواره‌وه‌ بۆ پیاوێکی گه‌وره‌ی (ناودار و دارا) له‌م دوو شاره‌ که‌ (مه‌ککه‌ و طائیف) ه‌.
  ئایا ئه‌وان ڕه‌حمه‌تی په‌روه‌ردگارت دابه‌ش ده‌که‌ن له‌ کاتێکدا ئێمه‌ له‌ نێوانیاندا دابه‌شمان کردووه‌ هۆی گوزه‌رانیان له‌ ژیانی ئه‌م دونیایه‌دا وه‌ هه‌ندێکیانمان چه‌ند پله‌ به‌‌رز کردۆته‌وه‌ به‌سه‌ر هه‌ندێکی تریاندا تا هه‌ندێکیان ئیش به‌ هه‌ندێکی تریان بکه‌ن وه‌ به‌زه‌یی په‌روه‌ردگارت (بۆ تۆ) له‌وه‌ چاکتره‌ ئه‌وان کۆی ه‌که‌نه‌وه‌.
  خۆ ئه‌گه‌ر له‌به‌ر ئه‌وه‌ نه‌بوایه‌ خه‌ڵکی ببن به‌ ئوممه‌تی بێ باوه‌ڕ وامان ده‌کرد هه‌ر که‌س بێ باوه‌ڕ بوایه‌ به‌ خوای میهره‌بان سه‌قفی خاوه‌کانیان له‌زیو بوایه‌ هه‌روه‌ها پله‌کان که‌ پێ ی دا سه‌رده‌که‌ون بۆمان ده‌کردن به‌ زیو.
  وه‌ ده‌ر‌گای زۆرمان بۆ خانووه‌کانیان داده‌نا وه‌ کورسی و قه‌نه‌فه‌ی زۆر تا له‌سه‌ری دانیشن و پاڵ بده‌نه‌وه‌.
  وه‌ زه‌خره‌فه‌ی زۆر (له‌ ئاڵتون و زیو) جا هه‌موو ئه‌وانه‌ به‌هره‌و خۆشی ژیانی دونیایه‌ به‌ڵام (پاداشتی) ڕۆژی دوایی لای په‌روه‌ردگارت بۆ پارێزکارانه‌.
  وه‌ هه‌ر که‌س پشت له‌ یادی خوا هه‌ڵکات شه‌یتانێکی بۆ ئاماده‌ ده‌که‌ن که‌ هه‌میشه‌ له‌گه‌ڵی بێ و لێ ی جیا نه‌بێته‌وه‌.
  وه‌ بێگومان ئه‌وانه‌ (شه‌یتانه‌کان) له‌ ڕێگای ڕاست به‌رگری یان ده‌که‌ن واش ده‌زانن به‌ بێگومان هه‌ر ئه‌وانن ڕێنووین.
  هه‌تا کاتێ که‌ (ده‌مرێ و) دێته‌وه‌ لامان ده‌ڵێ خۆزگه‌ نێوانی من و تۆ به‌قه‌ده‌ر نێوان خۆرهه‌ڵات و خۆرئاوا بوایه‌ ئای چ هاوڕێ یه‌کی خراپ بوویت.
  ئه‌م خۆزگه‌ هیچ سوودێکتان پێ ناگه‌یه‌نێ چونکه‌ سته‌متان کرد بێگومان ئێوه‌ له‌ سزای سه‌خت دا هاوبه‌شن.
  ده‌ی ئایا تۆ (ئه‌ی موحه‌ممه‌د(صلی الله‌ علیه‌ وسلم)) ده‌توانی به‌که‌ڕ بشنه‌وێنی یان کوێر ڕێنموونی بکه‌یت وه‌ ئه‌و که‌سه‌ی که‌ له‌ گومڕایی یه‌کی ئاشکرادا بێت.
  جا ئه‌گه‌ر تۆ بمرێنین ئه‌وه‌ بێگومان ئێمه‌ هه‌ر تۆڵه‌ له‌وان ده‌سێنین.
  یان ئه‌و هه‌ڕه‌شه‌ی لێمان کردوون پیشانت ده‌ده‌ین چونکه‌ به‌ڕاستی ئێمه‌ به‌ده‌سه‌ڵاتین به‌سه‌ریاندا.
  که‌واته‌ ده‌ست بگره‌ به‌و قورئانه‌وه‌ی بۆت نێرراوه‌ به‌ڕاستی تۆ له‌سه‌ر ڕێبازێکی ڕاستیت.
  وه‌ بێگومان ئه‌م قورئانه‌ هۆی ناوداری یه‌ بۆ خۆت و بۆ گه‌له‌که‌ت له‌ داهاتووشدا پرسیارتان لێ ده‌کرێت.
  تۆ پرسیار بکه‌و له‌و پێغه‌مبه‌رانه‌ی پێش تۆ ناردوومانن ئایا بێجگه‌ له‌ خوای میهره‌بان بڕیارمان داوه‌ په‌رستراوانێك که‌ بپه‌رسترێن.
  سوێند به‌خوا به‌ڕاستی مووسامان به‌ به‌ڵگه‌کانمانه‌وه‌ نارد بۆ سه‌ر فیرعه‌ون و ده‌ست و پێوه‌نه‌که‌ی وتی به‌ڕاستی من پێغه‌مبه‌ری په‌روه‌ردگاری جیهانیانم.
  جا کاتێ به‌ڵگه‌کانی ئێمه‌ی بۆ هێنان که‌چی ئه‌وان به‌ به‌ڵگه‌کان پێ ده‌که‌نین.
  وه‌ هیچ به‌ڵگه‌یه‌کمان نیشان نه‌داون مه‌گه‌ر ئه‌و به‌ڵگه‌یه‌ گه‌وره‌تر بوو له‌ هاوتاکه‌ی وه‌ تووشی به‌ڵاو سزامان کردن(چونکه‌ باوه‌ڕیان نه‌هێنا) بۆ ئه‌وه‌ی بگه‌ڕێنه‌وه‌ له‌ بێ باوه‌ڕیی.
  وتیان (به‌ مووسا) ئه‌ی جادوو باز داوامان بۆ بکه‌ له‌ په‌روه‌ردگارت ئه‌وه‌ی به‌ڵێنی پێ داوی (به‌دی بێنێ) ئه‌وسا به‌ڕاستی ئێمه‌ باوه‌ڕ دێنین.
  جا کاتێ به‌ڵاو سزاکه‌مان له‌ سه‌ریان لابرد کوتوپڕ په‌یمانه‌که‌یان هه‌ڵده‌وه‌شانده‌وه‌.
  وه‌ فیرعه‌ون جاڕی دا به‌ناو گه‌له‌که‌یدا وتی ئه‌ی گه‌له‌که‌م ئایا پادشای میصر هی من نیه‌ وه‌ ئه‌م ڕووبارانه‌ به‌ژێر (کۆشکه‌کانی) مندا ناڕۆن ده‌ی ئایا ئێوه‌ نایبینن؟.
  به‌ڵکو من باشترم له‌و (مووسا) که‌ لاواز و بێ ڕێزه‌ وه‌ ناتوانێ به‌چاکی قسه‌ بکات (زمانی ته‌واو) نی یه‌.
  ده‌ بۆچی بازنی ئاڵتونی پێ نه‌دراوه‌؟ (ئه‌گه‌ر ڕاست ده‌کات) یان فریشته‌ی (گه‌واهی ده‌ری) له‌گه‌ڵدا نه‌هاتووه‌.
  جا به‌م قسانه‌ گه‌له‌که‌ی هه‌ڵخه‌ڵه‌تان و ئه‌وانیش گوێڕایه‌ڵیان کرد بێگومان ئه‌وان هه‌میشه‌ گه‌لێکی له‌ سنوور ده‌رچوو بوون.
  جا کاتێ ڕقیان هه‌ڵساندین تۆڵه‌مان لێ سه‌ندن ئینجا هه‌موویانمان له‌ ده‌ریادا خنکاند.
  و کردمانن به‌ نموونه‌و ئامژگاری و په‌ند بۆ که‌سانێ که‌ دواتر دێن.
  وه‌ کاتێ عیسای کوڕی مه‌ریه‌م به‌ نموونه‌ هێنرایه‌وه‌ ده‌ست به‌جێ گه‌له‌که‌ت ده‌یکه‌نه‌ هاوارو قیڕه‌ی خۆشی (وا ده‌زانن قسه‌ی ئه‌وان به‌سه‌ر قسه‌ی پێغه‌مبه‌ردا(صلی الله‌ علیه‌ وسلم)) سه‌رکه‌وتووه‌.
  وه‌ ده‌ڵێن ئایا په‌رستراوه‌کانی ئێمه‌ باشتره‌ یان عیسا ئه‌وانه‌ نموونه‌ی عیسایان ته‌نها بۆ ده‌مبازی بۆ ده‌هێنایته‌وه‌ (وانیه‌ که‌ ده‌یڵێن) به‌ڵکو ئه‌وانه‌ گه‌لێکی زۆر ده‌مه‌قاڵێ که‌رن.
  عیسا هیچ نی یه‌ جگه‌ له‌ به‌نده‌یه‌ك که‌ به‌هره‌مان ڕشتووه‌ به‌سه‌ریدا وه‌ کردومانه‌ به‌ نموونه‌ بۆ نه‌وه‌ی ئیسرائیل.
  ئه‌گه‌ر بمانویستایه‌ له‌ جیاتی ئێوه‌ فریشته‌مان داده‌نا له‌ زه‌وی دا ده‌بوونه‌ جێ نشینی ئێوه‌.
  وه‌ بێگومان (دابه‌زینی عیسا بۆ سه‌ر زه‌وی) یه‌کێکه‌ له‌ نیشانه‌کانی قیامه‌ت که‌واته‌ ده‌رباره‌ی قیامه‌ت هیچ گومانتان نه‌بێ ڕاسته‌ وه‌ شوێنی من بکه‌ون ئه‌مه‌ ڕێگای ڕاسته‌.
  وه‌ با شه‌یتان به‌رگریتان نه‌کات له‌ ڕێنموونی خوا به‌ڕاستی ئه‌و (شه‌یتان) دوژمنێکی ئاشکرای ئێوه‌یه‌.
  وه‌ کاتێ عیسا به‌ڵگه‌ ڕوونه‌کانی هێنا وتی (به‌نه‌وه‌ی ئیسرائیل) بێگومان به‌ پێغه‌مبه‌رایه‌تی هاتووم بۆ ناوتان بۆ ئه‌وه‌ی ڕوونی بکه‌مه‌وه‌ بۆتان هه‌ندێ له‌و شتانه‌ی جیاوازن تێیدا ده‌ی له‌ خوا بترسن و گوێڕایه‌ڵیم بکه‌ن.
  به‌ڕاستی خوا په‌روه‌ردگاری من و په‌روه‌ردگاری ئێوه‌شه‌ که‌واته‌ هه‌ر ئه‌و بپه‌رستن هه‌ر ئه‌مه‌ ڕێگای ڕاسته‌.
  جا کۆمه‌ڵه‌کان جیاواز بوون له‌ نێوان خۆیاندا سزاو له‌ ناوچوون بۆ ئه‌وانه‌ی سته‌میان کرد له‌ سزای سه‌ختی ڕۆژی به‌ ئازار.
  ئایا جگه‌ له‌ ڕۆژی دوای چاوه‌ڕوانی چی ده‌که‌ن که‌ کوتوپڕ بێت بۆیان له‌ کاتێکدا ئه‌وان هه‌ست ناکه‌ن.
  دۆست و خۆشه‌ویسته‌کان له‌و ڕۆژه‌دا دوژمنی یه‌کترن جگه‌ له‌ پارێزکاران.
  پێیان ده‌ووترێ ئه‌ی به‌نده‌کانم ئه‌مڕۆ هیچ مه‌ترسیه‌کتان له‌سه‌ر نی یه‌ خه‌فه‌تیش ناخۆن.
  ئه‌وانه‌ی باوه‌ڕیان به‌ ئایه‌ته‌کانی ئێمه‌ هێناوه‌ و هه‌میشه‌ گه‌ردن که‌چ بوون.
  له‌و ڕۆژه‌دا پێیان ده‌ڵێن بچنه‌ به‌هه‌شته‌وه‌ ئێوه‌ و هاوسه‌ره‌کانتان (ڕێز ده‌گیرێن و ) دڵ خۆش ده‌کرێن.
  به‌ سینی و په‌رداخی ئاڵتونی (خواردن و خواردنه‌وه‌) ده‌گێڕن به‌سه‌ریاندا وه‌ له‌و به‌هه‌شته‌دا هه‌یه‌ ئه‌وه‌ی دڵ حه‌زی لێ بکات و چاو حه‌ز به‌ بینینی بکات وه‌ ئێوه‌ به‌ هه‌تا هه‌تایی ده‌مێننه‌وه‌ تیایدا.
  ئه‌وه‌ ئه‌و به‌هه‌شته‌یه‌ که‌ بۆ ئێوه‌ ماوه‌ته‌وه‌ (پێتان دراوه‌) به‌هۆی ئه‌و کرده‌وانه‌وه‌ی که‌ ده‌تانکرد.
  بۆ ئێوه‌ هه‌یه‌ تێیدا میوه‌هاتی زۆر که‌ لێیان ده‌خۆن.
  به‌ڕاستی تاوانباران له‌ سزای دۆزه‌خدا به‌ هه‌میشه‌یی ده‌مێننه‌وه‌.
  سزایان له‌سه‌ر سووك ناکرێت وه‌ ئه‌وان له‌ناو ئه‌و سزایه‌دا نائومێدن.
  وه‌ ئێمه‌ هیچ سته‌مێکمان لێ نه‌کردوون به‌ڵکو هه‌ر خۆیان سته‌مکار بوون.
  وه‌ هاوار ده‌که‌ن ئه‌ی مالیك (سه‌رپه‌رشتیاری دۆزه‌خ) با په‌روه‌ردگارت بمان مرێنێت (تا ڕزگاربین) (ئه‌ویش) ده‌ڵێ بێگومان ئێوه‌ ده‌مێننه‌وه‌.
  سوێند به‌خوا به‌ڕاستی (ئایینی) هه‌قمان بۆ هێناون به‌ڵام زۆربه‌یان ڕاستیان پێ ناخۆشه‌.
  به‌ڵکو ئه‌وانه‌ بۆ پیلان و فێڵیان (له‌ پێغه‌مبه‌ر(صلی الله‌ علیه‌ وسلم)) لێبڕان بۆیه‌ به‌ڕاستی ئێمه‌ش (بۆ تۆڵه‌ لێ سه‌ندنیان) لێبڕاین.
  ئاخۆ وا ده‌زانن ئێمه‌ نهێنی و چپه‌کانیان نابیستین به‌ڵێ ده‌یبیستین فریشته‌کانیشمان که‌ له‌لایانن(ئاماده‌ن ئه‌و پیلان و فێڵانه‌یان) ده‌نوسن.
  بڵێ ئه‌گه‌ر په‌روه‌ردگار کوڕی ببوایه‌ ئه‌وه‌ من یه‌که‌مین ده‌مپه‌رست.
  پاك و بێگه‌ردی بۆ په‌روه‌ردگاری ئاسمانه‌کان و زه‌وی و په‌روه‌ردگاری عه‌رش له‌وه‌ی (قسه‌ ناڕێکانه‌ی) که‌ ئه‌وان بۆ خوای هه‌ڵده‌به‌ستن.
  جا لێیان گه‌ڕێ با سه‌رگه‌رمی پڕو پووچی بن و گاڵته‌ بکه‌ن هه‌تا ده‌گه‌ن به‌ڕۆژی خۆیان که‌ به‌ڵێنیان پێ دراوه‌.
  وه‌ ئه‌و (خوایه‌) زاتێکه‌ په‌رستراوه‌ له‌ ئاسماندا وه‌ په‌رستراوه‌ له‌ زه‌وی دا وه‌ ته‌نها ئه‌ویش کاردرووستی زانایه‌.
  وه‌ پاك و به‌فه‌ڕو گه‌وره‌یه‌ ئه‌و خوایه‌ی که‌ خاوه‌نی ئاسمانه‌کان و زه‌وی یه‌ وه‌ هه‌رچی له‌ نێوانیاندایه‌ وه‌ زانینی (هاتنی) ڕۆژی دوایی ته‌نها لای ئه‌وه‌، وه‌ هه‌ر بۆ لای ئه‌و ده‌گه‌ڕێنه‌وه‌.
  وه‌ ئه‌وانه‌ی بێجگه‌ له‌ خوا ده‌په‌رسترێن (هاواریان لێ ده‌کرێ) ناتوانن تکا بکه‌ن مه‌گه‌ر که‌سانێ شایه‌تی یان به‌هه‌ق دابێ وه‌ هه‌قیان زانیوه‌و ئاگاداری بوون.
  وه‌ ئه‌گه‌ر پرسیاریان لێ بکه‌یت کێ دروستی کردوون بێگومان ده‌ڵێن خوا ده‌ی چۆن ئه‌وان له‌ڕاستی لاده‌درێن.
  وه‌ پێغه‌مبه‌ر(صلی الله‌ علیه‌ وسلم) (شکاتی کردو) وتی ئه‌ی په‌روه‌ردگار به‌ڕاستی ئه‌وانه‌ گه‌لێکن باوه‌ڕ ناهێنن.
  جا وازیان لێ بێنه‌و گوێیان پێ مه‌ده‌ وه‌ خوا حافیزیان لێ بکه‌ له‌مه‌وپاش ده‌زانن چی یان به‌سه‌ر دێت.
  به‌ (حا، میم) ده‌خوێنرێته‌وه‌ خوا زاناتره‌ به‌ واتاکه‌ی.
  سوێند به‌م قورئانه‌ ڕوون که‌ره‌وه‌یه‌.
  به‌ڕاستی ئێمه‌ ئه‌م قورئانه‌مان له‌ شه‌وێکی پیرۆزدا ناردۆته‌ خواره‌وه‌ بێگومان ئێمه‌ ترسێنه‌رین.
  له‌و (شه‌وه‌ پیرۆزه‌) دا هه‌موو کارو بارێکی به‌جێ ی له‌ یه‌ك جیاده‌کرێته‌وه‌.
  فه‌رمانێکه‌ له‌لایه‌ن ئێمه‌وه‌ به‌ڕاستی ئێمه‌ پێغه‌مبه‌ران ده‌نێرین.
  که‌ ڕه‌حمه‌تێکه‌ له‌لایه‌ن په‌روه‌ردگارته‌وه‌ بێگومان هه‌ر خوا بیسه‌ری زانایه‌.
  په‌روه‌ردگاری ئاسمانه‌کان و زه‌وی وه‌ هه‌رچی له‌ نێوانیاندایه‌ ئه‌گه‌ر ئیمانداری ڕاسته‌قینه‌ن.
  هیچ په‌رستراوێك نی یه‌ جگه‌ له‌ خوا، (خوا) ده‌ژێنێ و ده‌مرێنێ په‌روه‌ردگاری ئێوه‌و په‌روه‌ردگاری باو و باپیره‌ پێشووه‌کانتانه‌.
  به‌ڵام ئه‌وان له‌ دوو دڵی و گوماندا گه‌مه‌و گاڵته‌ ده‌که‌ن.
  جا چاوه‌ڕوان به‌ ڕۆژێ ئاسمان دوکه‌ڵێکی ئاشکرای لێ په‌یدا ده‌بێ.
  هه‌موو ئاده‌می داده‌گرێ و (ده‌ڵێن) ئه‌مه‌ به‌ڵایه‌کی سه‌خته‌.
  ئه‌ی په‌روه‌ردگارمان ئه‌م سزایه‌مان له‌سه‌ر لابه‌ به‌ڕاستی ئێمه‌ باوه‌ڕ دارین.
  چۆن ته‌مێ خوارده‌بن و ئامۆژگاری وه‌رده‌گرن که‌ به‌ڕاستی پێغه‌مبه‌رێکی ڕوون و ئاشکرایان بۆ هاتووه‌.
  له‌ پاشان گوێیان پێ نه‌داو وه‌ وتیان : فێرکراوێکی شێته‌.
  بێگومان بۆ ماوه‌یه‌کی که‌م ئه‌م به‌ڵایه‌ لا ده‌به‌ین بێگومان ئێوه‌ ده‌گه‌ڕێنه‌وه‌ بۆ بێ باوه‌ڕی.
  ڕۆژێ دێت په‌لامارێکی به‌هێزو هه‌ره‌ گه‌وره‌یان بۆ ده‌به‌ین به‌ڕاستی ئێمه‌ تۆڵه‌ ده‌سه‌نین (له‌ کافران له‌ جه‌نگی به‌در) دا.
  سوێند به‌خوا به‌ڕاستی له‌ پێش ئه‌مان گه‌لی فیرعه‌ونمان تاقی کرده‌وه‌ و پێغه‌مبه‌رێکی به‌ڕێزیان بۆ هات.
  پێ ی وتن که‌ به‌نده‌کانی خوا (به‌نی ئیسرائیل) به‌ من بسپێرن چونکه‌ به‌ڕاستی من پێغه‌مبه‌رێکی ئه‌مین و باوه‌ڕ پێکراوم بۆ ناو ئێوه‌.
  وه‌ خۆتان به‌ به‌رزو گه‌وره‌ مه‌زانن له‌ به‌رامبه‌ر خوادا بێگومان من به‌ڵگه‌و نیشانه‌یه‌کی ئاشکرام بۆ هێناون.
  وه‌ بێگومان من په‌ناده‌گرم به‌ په‌روه‌ردگاری خۆم و په‌روه‌ردگاری ئێوه‌ له‌وه‌ی که‌ ئێوه‌ به‌رد بارانم بکه‌ن.
  وه‌ ئه‌گه‌ر باوه‌ڕم پێ ناهێنن ئه‌وه‌ وازم لێ بێنن و خراپه‌م ده‌رباره‌ مه‌که‌ن.
  جا هاواری له‌ په‌روه‌ردگاری کرد (ووتی) به‌ڕاستی ئه‌مانه‌ گه‌لێکی تاوانبارن.
  ئه‌وسا (پێ ی وترا) به‌نده‌کانم به‌شه‌و به‌ره‌ چونکه‌ به‌ڕاستی (فیرعه‌ون و کۆمه‌ڵه‌که‌ی) دواتان ده‌که‌وون.
  وه‌ ده‌ریاکه‌ (نیل) به‌ ئارامی و ئاوه‌ڵا به‌جێ بێڵه‌ بێگومان ئه‌وانه‌ سه‌ربازانێکی خنکێنراو ده‌بن تێیدا.
  چه‌نده‌هایان به‌جێ هێشت له‌ باخات و کانیاو.
  و کشتوکاڵ و جێ و ماوای چاك و خۆش.
  وه‌ نازو نیعمه‌تی زۆر که‌ ئه‌وان تیایدا ده‌ژیان و ڕایان ده‌بوارد.
  هه‌ر به‌م جۆره‌ ئه‌و (خۆشی یه‌) مان دا به‌ گه‌لێکی تر.
  جا نه‌ ئاسمان و نه‌ زه‌وی نه‌گریا بۆیان و مۆڵه‌تیشیان پێ نه‌درا.
  سوێند به‌خوا به‌ڕاستی نه‌وه‌ی ئیسرائیلمان ڕزگار کرد له‌ سزای ڕیسواکه‌ر.
  له‌ فیرعه‌ون بێگومان فیرعه‌ون خۆ به‌زل زانێکی له‌ سنوور ده‌رچوو بوو.
  سوێند به‌خوا به‌ڕاستی نه‌وه‌ی ئیسرائیلمان هه‌ڵبژارد به‌سه‌ر خه‌ڵکی (سه‌رده‌می خۆیان) دا به‌ پێ ی زانیاری خۆمان.
  وه‌ موعجیزه‌و به‌ڵگه‌ی زۆرمان پێدان که‌ بۆ ئه‌زمونی ئاشکرا به‌س بێت.
  به‌ڕاستی ئا ئه‌وانه‌ ده‌ڵێن.
  هه‌ر بۆ یه‌که‌م جار ده‌مرین ئیتر زیندوو ناکرێینه‌وه‌.
  ده‌ی باوو باپیرانمان (زیندوو بکه‌نه‌وه‌و) بیان هێننه‌وه‌ (بۆ دنیا)  ئه‌گه‌ر ئێوه‌ ڕاست ده‌که‌ن.
  ئایا ئه‌وانه‌ چاکترن یان گه‌لی توببه‌ع (ی پادشایی یه‌مه‌ن) و ئه‌وانه‌ی له‌ پێشیانه‌وه‌ بوون هه‌موویانمان له‌ناو برد چونکه‌ بێگومان گشتیان تاوانبار بوون.
  وه‌ دروستمان نه‌کردووه‌ ئاسمانه‌کان و زه‌وی ئه‌وه‌ی له‌ نێوانیاندایه‌ به‌بێ هووده‌ و گاڵته‌.
  هه‌ر دووکیانمان به‌دی نه‌هێناوه‌ مه‌گه‌ر به‌ڕاستی به‌ڵام زۆربه‌یان نازانن.
  بێگومان ڕۆژی جیاکردنه‌وه‌ (ی حه‌ق و به‌تاڵ) کاتی دیاری کراوی هه‌موویانه‌.
  ڕۆژێكه‌ هیچ دۆستێ ناتوانێ که‌مترین سوود بگه‌یه‌نێ به‌ دۆستی خۆی وه‌ یارمه‌تیش نادرێن.
  مه‌گه‌ر که‌سێ خوا ڕه‌حمی پێ بکات به‌ڕاستی ته‌نها خوا به‌ده‌سه‌ڵاتی میهره‌بانه‌.
  بێگومان دره‌ختی ژه‌قنه‌موت.
  خۆراکی تاوانباره‌ (کافر) ه‌.
  وه‌کو خڵته‌ی ڕۆن زه‌یتوون له‌ناو سکه‌کاندا ده‌کوڵێ.
  هه‌ر وه‌کو کوڵانی ئاوی یه‌کجار گه‌رم.
  ئه‌و کافره‌ بیگرن و به‌توندی ڕای کێشن تا (ده‌یبه‌نه‌) ناوه‌ڕاستی دۆزه‌خ.
  پاشان بیڕژن به‌سه‌ر سه‌ریدا هه‌ندێ له‌ ئاگرو ئاوی زۆر گه‌رم.
  پێ ی ده‌ووترێت بی چێژه‌ چونکه‌ به‌ڕاستی تۆ به‌ ده‌سه‌ڵات و به‌ڕێزی (گاڵته‌ی پێ ده‌کرێ) ت.
  بێگومان ئه‌مه‌ ئه‌و سزایه‌یه‌ ئێوه‌ گومانتان لێ ی هه‌بوو.
  به‌ڕاستی پارێزکاران له‌ شوێنێکی بێوه‌یی و ئارام دان.
  له‌ناو باخات و نزیك کانیاودان.
  له‌ ئاوریشمی ناسك و ئه‌ستور ده‌پۆشن ڕوو به‌ڕووی  یه‌کتری داده‌نیشن.
  هه‌روه‌ها کیژانی چاو گه‌وره‌ ده‌که‌ینه‌ هاوسه‌ریان.
  له‌و به‌هه‌شته‌دا هه‌موو جۆره‌ میوه‌یه‌ك داوا ده‌که‌ن به‌ ئاسووده‌یی و بێوه‌یی.
  له‌ به‌هه‌شتدا هه‌رگیز مردن ناچه‌ژن جگه‌ له‌ مردنی یه‌که‌م جار وه‌ (خوا) له‌ سزای دۆزه‌خ پاراستوونی.
  ئه‌مه‌ به‌خششه‌ له‌لایه‌ن په‌روه‌ردگارته‌وه‌ ئا ئه‌وه‌یه‌ سه‌رکه‌وتنی زۆر گه‌وره‌.
  جا به‌ڕاستی ئه‌م قورئانه‌مان له‌سه‌ر زمانی تۆ ئاسان کردووه‌ بۆ ئه‌وه‌ی بیربکه‌نه‌وه‌.
  ئیتر تۆ چاوه‌ڕوان به‌ بێگومان ئه‌وانیش چاوه‌ڕوانن.
  به‌ (حا، میم) ده‌خوێنرێته‌وه‌ خوا زاناتره‌ به‌ واتاکه‌ی، سه‌یری سه‌ره‌تای سوره‌تی (البقرة‌) بکه‌.
  هێنانه‌ خواره‌وه‌ی ئه‌م قورئانه‌ له‌لایه‌ن خوای به‌ده‌سه‌ڵاتی کاردروسته‌وه‌یه‌.
  بێگومان له‌ ئاسمانه‌کان و زه‌وی دا چه‌نده‌ها به‌ڵگه‌ هه‌یه‌ بۆ باوه‌ڕداران.
  وه‌ له‌ دروست کردنی خۆتان دا وه‌ ئه‌و گیانله‌به‌رانه‌ی بڵاوده‌بنه‌وه‌ چه‌ند به‌ڵگه‌ هه‌یه‌ بۆ که‌سانێ باوه‌ڕی پته‌ویان هه‌یه‌.
  وه‌ له‌ جیاوازی شه‌وو ڕۆژ وه‌ له‌و بارانه‌ی که‌ خوا له‌ ئاسمانه‌وه‌ ده‌یبارێنێت (که‌ هۆی ڕزق و ڕۆزی یه‌) که‌ به‌هۆیه‌وه‌ زه‌وی زیندوو ده‌کاته‌وه‌ (ده‌بووژێنێته‌وه‌) وه‌ له‌ گۆڕانی بایه‌کان چه‌ند به‌ڵگه‌ هه‌یه‌ بۆ که‌سانێ که‌ تێ ده‌گه‌ن.
  ئا ئه‌مانه‌ به‌ڵگه‌کانی خوان ده‌یخوێنینه‌وه‌ بۆت به‌ڕاستی و دروستی جا به‌چی قسه‌ و گوفتارێك دوای خواو به‌ڵگه‌کانی باوه‌ڕ ده‌هێنن.
  سزاو له‌ناو چوون بۆ هه‌موو درۆزنێکی گوناهبار.
  که‌ به‌ڵگه‌کانی خوا ده‌بیستێت بۆی ده‌خوێنرێته‌وه‌ له‌ پاشان (له‌سه‌ر کافری) به‌رده‌وامه‌ چونکه‌ خۆبه‌زل زانه‌ ئه‌ڵێی هه‌ر نه‌ی بیستووه‌ ده‌ی مژده‌ی پێ بده‌ به‌ سزایه‌کی سه‌خت.
  وه‌ هه‌ر کاتێ شتێك له‌ به‌ڵگه‌ کانمان ئاگادار بێت به‌ گاڵته‌ی ده‌گرێ ئه‌وانه‌ سزای ڕیسواکه‌ریان بۆ هه‌یه‌.
  له‌ پێشیانه‌وه‌ ئاگری دۆزه‌خه‌ هیچ سوودێکیان پێ ناگه‌یه‌نێ ئه‌وه‌ی له‌ (دونیا) دا کردوویانه‌ وه‌ ئه‌و پشتیوانه‌ی جگه‌ له‌ خوا هه‌ڵیان بژاردون (سوودی نی یه‌) وه‌ سزایه‌کی زۆر گه‌وره‌یان بۆ هه‌یه‌.
  ئه‌م قورئانه‌ هۆی ڕێنموونیی یه‌ وه‌ ئه‌وانه‌ی بێ باوه‌ڕن به‌ ئایه‌ت و به‌ڵگه‌کانی په‌روه‌ردگاریان بۆ ئه‌وانه‌ هه‌یه‌ سزایه‌کی پڕ ئازاری سه‌خت.
  خوا ئه‌و زاته‌یه‌ ده‌ریای بۆ ڕام هێناون تا به‌ فه‌رمانی خوا که‌شتی تیایدا بگه‌ڕێ وه‌ تا هه‌ندێ له‌ به‌خششی خوا به‌هره‌مه‌ند ببن وه‌ بۆ ئه‌وه‌ی سوپاسی خوا بکه‌ن.
  وه‌ ئه‌وه‌ی له‌ ئاسمانه‌کان و زه‌وی دا هه‌یه‌ بۆ ئێوه‌ی ژێره‌بار کردووه‌ هه‌مووی له‌لایه‌ن خواوه‌یه‌ بێگومان له‌و شتانه‌دا چه‌ند به‌ڵگه‌ هه‌یه‌ بۆ که‌سانێ بیر بکه‌نه‌وه‌.
  بڵێ به‌و که‌سانه‌ی بڕوایان هێناوه‌ ببورن له‌وانه‌ هیوایان به‌ڕۆژه‌کانی خوا نی یه‌ بۆ ئه‌وه‌ی پاداشتی خه‌ڵکانێ بداته‌وه‌ به‌گوێره‌ی ئه‌وه‌ی کردوویانه‌.
  هه‌ر که‌سێ چاکه‌ی کرد ئه‌وه‌ (قازانجه‌که‌ی) بۆ خۆیه‌تی وه‌ هه‌ر که‌سێ خراپه‌ی کرد ئه‌وه‌ (زیانه‌که‌ی) بۆ خۆیه‌تی له‌پاشان بۆ لای په‌روه‌ردگارتان ده‌گه‌ڕێنرێنه‌وه‌.
  سوێند به‌خوا بێگومان به‌ نه‌وه‌ی ئیسرائیلمان به‌خشی په‌یام و حوکمڕانی و پێغه‌مبه‌رایه‌تی وه‌ ڕۆزیمان دان له‌ شته‌ حه‌ڵاڵ و پاکه‌کان وه‌ ڕێزمان دان به‌سه‌ر جیهانیاندا.
  وه‌ به‌ڵگه‌ ڕوونه‌کانمان پێدان له‌ باره‌ی شه‌ریعه‌ته‌وه‌ جا جیاواز نه‌بوون له‌نێو خۆیاندا دوای ئه‌وه‌ نه‌بێت زانستیان بۆهات له‌به‌ر دوژمنایه‌تی و حه‌ساده‌تی نێوان خۆیان بێگومان په‌روه‌ردگارت له‌ ڕۆژی هه‌ستانه‌وه‌دا له‌ نێوانیاندا دادوه‌ری ده‌کات له‌و شتانه‌ی جیاوازیان تێدا ده‌کرد.
  له‌ پاشان تۆمان خسته‌ سه‌ر شه‌ریعه‌تێك له‌ باره‌ی ئایینه‌وه‌ تۆش شوێنی بکه‌وه‌ وه‌ شوێن هه‌واو ئاره‌زووی ئه‌وانه‌ مه‌که‌وه‌ که‌ نازانن.
  بێگومان ئه‌وانه‌ له‌لایه‌ن خواوه‌ هیچ سوودێکت پێ ناگه‌یه‌نن وه‌ به‌ڕاستی سته‌مکاران هه‌ندێکیان دۆست و پشتیوانی هه‌ندێکیانن وه‌ خوا دۆست و پشتیوانی پارێزکارانه‌.
  ئه‌م قورئانه‌ بیناییه‌ بۆ مه‌ردومان وه‌ ڕێنمووینی و میهره‌بانیه بۆ گه‌لێك که‌ باوه‌ڕی به‌هێزیان هه‌یه‌.‌
  ئایا ئه‌وانه‌ی که‌ خراپه‌کانیان کردووه‌ وا گومان ده‌به‌ن ئێمه‌ ئه‌وانه‌ وه‌کو که‌سانێ داده‌نێن که‌ بڕوایان هێناوه‌و چاکه‌کانیان کردووه‌ وه‌کو یه‌ك بێت ژیانیان و مردنیان ئای چه‌ند خراپ دادوه‌ری ده‌که‌ن.
  وه‌ خوا ئاسمانه‌کان و زه‌وی به‌ هه‌ق و ڕاستی دروست کردووه‌ بۆ ئه‌وه‌ هه‌موو که‌سێك پاداشت بدرێته‌وه‌ به‌ گوێره‌ی ئه‌وه‌ی کردوویه‌تی وه‌ ئه‌وان هیچ سته‌میان لێ ناکرێت.
  ئاخۆ بینیوته‌ ئه‌و که‌سه‌ی هه‌واو ئاره‌زووی خۆی کردۆته‌ په‌رستراوی خۆی خواش به‌زانایی گومڕای کرد وه‌ مۆری ناوه‌ به‌سه‌ر گوێ و دڵیدا وه‌ په‌رده‌ی داوه‌ به‌سه‌ر چاوی دا ده‌ی جگه‌ له‌ خوا کێ ڕێنموونیی ده‌کات ده‌ی بۆچی بیر ناکه‌نه‌وه‌.
  وه‌ وتیان هیچ نی یه‌ جگه‌ له‌ ژیانی دونیامان وه‌ ده‌مرین و ده‌ژین وه‌ جگه‌ له‌ ڕۆژگار هیچ شتێ  ئێمه‌ له‌ناو نابات وه‌ ئه‌وانه‌ به‌و قسانه‌ هیچ زانیاریان نی یه‌ ته‌نها گومان ده‌به‌ن.
  وه‌ کاتێ بخوێنرێته‌وه‌ به‌ سه‌ریاندا به‌ڵگه‌ ڕوونه‌کانمان هیچ به‌ڵگه‌یه‌کیان نی یه‌ جگه‌ ئه‌وه‌ که‌ ده‌ڵێن باووباپیرانمان زیندوو بکه‌نه‌وه‌ ئه‌گه‌ر ئێوه‌ ڕاست ده‌که‌ن.
  بڵێ: خوا زیندووتان ده‌کاته‌وه‌ له‌ پاشان ده‌تان مرێنێت پاشان کۆتان ده‌کاته‌وه‌ له‌ ڕۆژی دوایی دا هیچ گومانی تێدا نی یه‌ به‌ڵام زۆربه‌ی مه‌ردوومان نازانن.
  وه‌ بۆ خوایه‌ موڵك دارێتی ئاسمانه‌کان و زه‌وی ئه‌و ڕۆژه‌ی قیامه‌ت هه‌ڵده‌ستێ له‌و ڕۆژه‌دا به‌تاڵ خوازه‌کان خه‌ساره‌ت مه‌ندن.
  هه‌موو گه‌لێ ده‌بینی کۆمه‌ڵ کۆمه‌ڵ که‌وتوون به‌سه‌ر ئه‌ژنۆدا هه‌موو گه‌لێ بانگ ده‌کرێ بۆلای په‌ڕاوه‌که‌ی ئه‌مڕۆ سزاو پاداشت ده‌درێنه‌وه‌ به‌ گوێره‌ی ئه‌و کرده‌وانه‌ی که‌ ده‌تانکرد.
  ئه‌مه‌ په‌ڕاوه‌که‌مانه‌ به‌ڕاستی له‌ سه‌رتان ده‌دوێ به‌ڕاستی ئێمه‌ وه‌ك خۆی نوسیمانه‌ته‌وه‌ (وێنه‌مان گرتووه‌) ئه‌وه‌ی که‌ ئێوه‌ ده‌تانکرد.
  جا ئه‌وانه‌ی بڕوایان هێناوه‌ و چاکه‌کانیان کردووه‌ ئه‌وه‌ په‌روه‌ردگاریان ده‌یانخاته‌ ناو میهره‌بانی خۆیه‌وه‌ ئا ئه‌وه‌یه‌ سه‌رکه‌وتنی ئاشکرا.
  وه‌ ئه‌وانه‌ی بێ بڕوا بوون (پێیان ده‌ڵێن) ئاخۆ به‌ڵگه‌کانی ئێمه‌تان به‌سه‌ردا نه‌ ده‌خوێنرایه‌وه‌ که‌چی خۆتان به‌ گه‌وره‌ ده‌زانی وه‌ ئێوه‌ گه‌لێکی تاوانبار بوون.
  وه‌ هه‌ر کاتێ بووترایه‌ بێگومان به‌ڵێنی خوا ڕاسته‌ وه‌ ڕۆژی دوایی هیچ گومانی تێدا نی یه‌ ده‌تان وت نازانین ڕۆژی دوایی چی یه‌ ئێمه‌ ته‌نیا گومان ده‌به‌ین وه‌ دڵنیانین.
  وه‌ ده‌رده‌که‌وێ بۆیان ئه‌و خراپانه‌ی که‌ کردوویانه‌ وه‌ ده‌وریان ده‌دا تۆڵه‌ی ئه‌وه‌ی گاڵته‌یان پێ ده‌کرد.
  پێیان ده‌ووترێ ئه‌مڕۆ له‌ بیرتان ده‌که‌ین هه‌رچۆنێ ئێوه‌ ئه‌م ڕۆژه‌تان له‌ بیر چوو بوو وه‌ جێگه‌و ئارامگای ئێوه‌ دۆزه‌خه‌ و هیچ یارمه‌تی ده‌رێکتان نی یه‌.
  ئه‌مه‌ له‌به‌ر ئه‌وه‌یه‌ بێگومان ئێوه‌ به‌ڵگه‌کانی خواتان به‌ گاڵته‌ دانا بوو وه‌ ژیانی دونیا فریوی دان جا ئه‌مڕۆ له‌و دۆزه‌خه‌دا ده‌رناهێنرێن وه‌ ڕێگه‌ نادرێن داوای لێبوردنیش بکه‌ن.
  جا هه‌موو سوپاس و ستایش بۆ خوای په‌روه‌ردگاری ئاسمانه‌کان و زه‌وی و په‌روه‌ردگاری جیهانیان.
  وه‌ ده‌سه‌ڵات و گه‌وره‌یی ته‌نها بۆ ئه‌وه‌ له‌ هه‌موو ئاسمانه‌کان و زه‌وی دا وه‌ هه‌ر ئه‌و زاڵی کارسازه‌.
  به‌ (حا، میم) ده‌خوێنرێته‌وه‌ بۆ ماناکه‌ی سه‌یری سه‌ره‌تای سوره‌تی (البقرة) بکه‌.
  ئه‌م قورئانه‌ هێنراوه‌ته‌ خواره‌وه‌ له‌لایه‌ن خوای زاڵی کاربه‌جێوه‌.
  ئاسمانه‌کان و زه‌وی و ئه‌وه‌ی له‌ نێوانیاندایه‌ دروستمان نه‌کردووه‌ مه‌گه‌ر به‌ هه‌ق و ڕاستی و بۆ کاتێکی دیاری کراو که‌چی ئه‌وانه‌ی بێ باوه‌ڕ بوو له‌وه‌ی که‌ پێ ی ترسێنرابوون ڕوو وه‌رده‌گێڕن.
  ئه‌ی موحه‌ممه‌د(صلی الله‌ علیه‌ وسلم) بڵێ پێم بڵێن ئه‌و شتانه‌ی ئێوه‌ ده‌یانپه‌رستن جگه‌ له‌ خوا پیشانم بده‌ن له‌ زه‌وی دا چیان دروست کردووه‌ یان له‌ (دروست کردنی) ئاسمانه‌کاندا به‌شداریان کردووه‌ ده‌ی په‌ڕاوێکم بۆ بهێنن له‌ پێش ئه‌م (قورئانه‌ هاتبێ) یان زانیاریه‌ك که‌ له‌ پێشووان به‌جێ مابێ ئه‌گه‌ر ئێوه‌ ڕاستگۆن.
  کێ گومڕاتره‌ له‌و که‌سه‌ی که‌ هاوار له‌ غه‌یری خوا بکات که‌ وه‌ڵامی ناداته‌وه‌ تا ڕۆژی دوایی وه‌ ئه‌و (هاوار لێکراو) انه‌ له‌ هاواری ئه‌وان بێ ئاگان.
  کاتێکیش خه‌ڵك کۆده‌کرێنه‌وه‌ (له‌ قیامه‌ت) په‌رستراوه‌کان ده‌بنه‌ دوژمنیان وه‌ (په‌رستراوه‌کان) به‌ په‌رستنه‌که‌یان باوه‌ڕ ناکه‌ن.
  کاتێکیش ئایه‌ته‌ ڕوونه‌کانی ئێمه‌یان به‌سه‌ردا بخوێنرێته‌وه‌ ئه‌وانه‌ی بێ باوه‌ڕ بوون ده‌ڵێن به‌و قورئانه‌ی بۆیان دێ ئه‌مه‌ جادوویه‌کی ئاشکراو دیاره‌.
  یان ده‌ڵێن (موحه‌ممه‌د(صلی الله‌ علیه‌ وسلم)) خۆی ئه‌م قورئانه‌ی هه‌ڵبه‌ستووه‌ (ئه‌ی موحه‌ممه‌د(صلی الله‌ علیه‌ وسلم)) بڵێ ئه‌گه‌ر خۆم هه‌ڵم به‌ستبێ (خوا سزای به‌تینم ده‌دات) ئه‌وسا ئێوه‌ش له‌ به‌رانبه‌ر خوادا بۆ من هیچتان له‌ ده‌ست نایه‌ خوا چاك ده‌زانێ به‌و توانجانه‌ی ده‌یده‌ن له‌ قورئان ئه‌و خوا به‌سه‌ که‌ شایه‌ت بێت له‌ نێوان من و ئێوه‌دا هه‌ر ئه‌وه‌ لێبورده‌ی میهره‌بان.
  بڵێ من یه‌که‌م پێغه‌مبه‌ر نیم (نێررابم) ناشزانم چی به‌سه‌ر من و ئێوه‌ش ده‌هێنرێ ته‌نها په‌یڕه‌وی ئه‌وه‌ش ده‌که‌م سرووش ده‌کرێ بۆم وه‌ من ته‌نها ترسێنه‌رێکی ئاشکرام و به‌س.
  ئه‌ی موحه‌ممه‌د(صلی الله‌ علیه‌ وسلم) بڵێ پێم بڵێن ئه‌گه‌ر (ئه‌م قورئانه‌) له‌لایه‌ن خواوه‌ بێ ئێوه‌ش باوه‌ڕتان پێ نه‌هێنابێ وه‌ که‌سێك له‌ نه‌وه‌ی ئیسرائیل شایه‌تی دابێ له‌سه‌ر وێنه‌ی (ئه‌وه‌ی وا له‌) قورئاندا جا ئیمان هێنابێ که‌چی ئێوه‌ خۆتان به‌ گه‌وره‌زانی بێگومان خوا ڕێنموونیی گه‌لی سته‌مکاران ناکات.
  ئه‌وانه‌ی بێ باوه‌ڕن ده‌ڵێن ده‌رباره‌ی ئه‌وانه‌ی باوه‌ڕیان هێناوه‌ ئه‌گه‌ر (ئیسلام و باوه‌ڕ هێنان) چاك بوایه‌ ئه‌وانه‌ پێش ئێمه‌ نه‌ده‌که‌وتن بۆ ئه‌و (باوه‌ڕ هێنانه‌) چونکه‌ خۆیان به‌و (قورئانه‌) ڕێنموون نه‌بوون جا دواتر ده‌ڵێن ئه‌مه‌ ده‌س هه‌ڵبه‌سێکی کۆنه‌.
  وه‌ له‌پێش ئه‌م (قورئانه‌) دا ته‌وراتی مووسا پێشه‌وا و ڕه‌حمه‌ت بوو ئه‌م قورئانه‌ش (کتێبه‌کانی پێش خۆی) به‌ڕاست داده‌نێ که‌ به‌زمانی عه‌ره‌بی یه‌ تا سته‌مکاران بترسێنێ وه‌ بۆ چاکه‌کاران مژده‌ بێ.
  به‌ڕاستی ئه‌وانه‌ی که‌ ده‌ڵێن په‌روه‌ردگارمان ئه‌ڵڵایه پاشان به‌رده‌وام بوون (له‌سه‌ر باوه‌ڕه‌که‌یان) ئه‌وه‌ نه‌ ترسیان له‌سه‌ره‌ نه‌ خه‌فه‌ت ده‌خۆن.
  ئه‌وانه‌ به‌هه‌شتین به‌ هه‌میشه‌یی تێیدا ده‌مێننه‌وه‌ له‌ پاداشتی ئه‌و کرده‌وانه‌ی که‌ ده‌یانکرد له‌ دنیادا.
  وه‌ ئێمه‌ ئامۆژگاری ئاده‌میی مان کرد به‌ چاکه‌ کردن له‌گه‌ڵ دایك و باوکی دا دایکی به‌ ناڕه‌حه‌تی و ئازاره‌وه‌ هه‌ڵی گرتووه‌ وه‌ به‌ ئازار و ناڕه‌حه‌تیش بوویه‌تی ماوه‌ی دووگیان بوون (ی دایك) پێ یه‌وه‌ و له‌ شیر بڕینه‌وه‌ی سی مانگه‌ تا ده‌گاته‌ تافی لاوی (پێ گه‌یشتوی لاشه‌یی و ژیری) و ده‌گاته‌ چل ساڵی ده‌ڵێ ئه‌ی په‌روه‌ردگار ڕام بێنه‌ تا شوکرانه‌ بژێری ئه‌و به‌هره‌ و چاکه‌ت بکه‌م که‌ ڕشتوته‌ به‌سه‌ر من و دایك و باوکم دا وه‌ (ڕام بێنه‌) کرده‌وه‌ی چاك بکه‌م که‌ تۆ پێ ی ڕازی بی نه‌وه‌کانیشم چاك و صاڵح بکه‌ بێگومان بۆ لای تۆ گه‌ڕاومه‌ته‌وه‌ وه‌ به‌ڕاستی من له‌ موسوڵمانی گه‌ردن که‌چم.
  ئه‌وانه‌ که‌سانێکن که‌ ئێمه‌ کرده‌وه‌ چاکه‌کانیان لێ وه‌رده‌گرین وه‌ چاوپۆشی ده‌که‌ین له‌ خراپه‌کانیان له‌ ڕیزی به‌هه‌شتیاندان ئه‌مه‌ ئه‌و به‌ڵێنه‌ ڕاسته‌یه‌ که‌ به‌ڵێنیان پێ درابوو له‌ دنیادا.
  ئه‌و که‌سه‌ش که‌ به‌ باوك و دایکی بڵێت ئۆف له‌ ده‌س ئێوه‌ ئایا هه‌ڕه‌شه‌م لێ ده‌که‌ن که‌ (زیندوو ده‌کرێمه‌وه‌ و له‌ گۆڕ) دێمه‌ ده‌ره‌وه‌ له‌ کاتێکدا چه‌ند چین خه‌ڵك پێش من ڕۆشتوون (و زیندوو نه‌بونه‌ته‌وه‌) وه‌ (دایکی و باوکی) هه‌ردوویان هانا بۆ خوا ده‌به‌ن (ده‌ڵێن) هاوار بۆ تۆ باوه‌ڕ بێنه‌ بێگومان به‌ڵێنی خوا ڕاسته‌ که‌چی ئه‌و ده‌ڵێ ئه‌مه‌ به‌س ئه‌فسانه‌ی پێشینانه‌ و هیچی تر.
  ئه‌وانه‌ ئه‌و که‌سانه‌ن بڕیار (ی خوا) یان به‌سه‌ر چه‌سپا له‌ ڕیزی ئه‌و ئوممه‌تانه‌دا که‌ پێش ئه‌مان ڕابوردوون له‌ جنۆکه‌و ئاده‌میی بێگومان ئه‌وانه‌ خۆیانن زه‌ره‌رمه‌ند.
  وه‌ بۆ هه‌ر یه‌ك له‌وانه‌ پله‌و پایه‌ هه‌یه‌ به‌ گوێره‌ی کرده‌وه‌کانیان تا خوا پاداشت و سزای کرده‌وه‌کانیان به‌ ته‌واوی بداته‌وه‌ وه‌ ئه‌وان هیچ سته‌میان لێ ناکرێت.
  وه‌ (بیریان بخه‌ره‌وه‌) ئه‌و ڕۆژه‌ی ئه‌وانه‌ی که‌ بێ باوه‌ڕن به‌رانبه‌ر دۆزه‌خ ڕاده‌گیرێن (پێیان ده‌ووترێت) هه‌رچی خۆشیتان بوو به‌سه‌رتان برد له‌ ژیانی دونیاتان دا و به‌هره‌ و له‌زه‌تتان لێ برد بۆیه‌ ئه‌مڕۆ تۆڵه‌تان لێ ده‌سه‌نرێ به‌ سزایه‌کی ڕیسواکه‌ر له‌به‌ر ئه‌وه‌ی که‌ ئێوه‌ به‌ ناهه‌ق خۆتان به‌زل ده‌زانی له‌زه‌وی دا وه‌ له‌به‌ر ئه‌وه‌ی له‌فه‌رمانی خوا ده‌رده‌چوون.
  ئه‌ی(موحه‌ممه‌د(صلی الله‌ علیه‌ وسلم) هوودی) برای گه‌لی عاد باس بکه‌ کاتێ گه‌له‌که‌ی ترساند له‌ (ووڵاتی) ئه‌حقاف بێگومان پێغه‌مبه‌رانی زۆر ڕابوردوون له‌ پێش و دوا ئه‌ویشه‌وه‌ (ووتوویانه‌) جگه‌ له‌ خوا هیچی تر نه‌په‌رستن بێگومان من ده‌ترسم له‌ سزای ڕۆژێکی گه‌وره‌ بۆ ئێوه‌ پێش بێ.
  گه‌له‌که‌ی وتیان ئایا تۆ (هوود) هاتوویت تا لامان بده‌یت له‌ (په‌رستنی) په‌رستراوه‌کانمان ده‌ی بۆمان بێنه‌ ئه‌و (سزا) ی به‌ڵێنت پێ داووین ئه‌گه‌ر له‌ڕاست گۆیانی.
  هوود وتی بێگومان زانیاری (ئه‌و سزا) لای خوایه‌و‌ به‌س وه‌ من ته‌نها ئه‌وه‌ی پێ ی نێردراوم پێتان ڕاده‌گه‌یه‌نم به‌ڵام من ده‌بینم ئێوه‌ گه‌لێکی نه‌زان و نه‌فامن.
  جا کاتێ ئه‌و (سزایه‌) یان بینی په‌ڵه‌ هه‌ورێکه‌ به‌ره‌و شیوه‌کانیان دێ (دڵخۆش بوون) وتیان ئه‌مه‌ هه‌ورێکه‌ بارانی پێ یه‌ بۆمان (هوود وتی نه‌خێر) به‌ڵکو ئه‌و (سزایه‌) یه‌ به‌په‌له‌ داواتان ده‌کرد بایه‌کی به‌هێزه‌ سزای سه‌ختی پێ یه‌.
  به‌ فه‌رمانی په‌روه‌ردگاری هه‌موو شتێك ده‌ڕوخێنێ ئیتر وایان به‌سه‌رهات ته‌نیا شوێنی خانووه‌کانیان ده‌بینرا هه‌ر به‌و جۆره‌ سزای هۆزی تاوانباران ده‌ده‌ین.
  سوێند به‌خوا ئه‌وه‌ی به‌وان (گه‌لی عاد) مان دابوو (له‌ سامان و ده‌سه‌ڵات) به‌ ئێوه‌مان نه‌دابوو وه‌ گوێ و چاوو دڵمان پێ دابوون به‌ڵام سوود و که‌ڵکی پێ نه‌گه‌یاندن نه‌ گوێ و نه‌ چاوو نه‌ دڵیان هیچێك چونکه‌ ئه‌وان باوه‌ڕیان به‌ نیشانه‌کانی خوا نه‌بوو وه‌ ده‌وری دان ئه‌و سزای گاڵته‌یان پێ ده‌کرد.
  وه‌ بێگومان له‌ ناومان برد (دانیشتووانی) ئه‌و شارو دێهاتانه‌ی که‌ به‌ده‌ورو به‌رتان دابوون وه‌ به‌ڵگه‌و نیشانه‌ی جۆراو جۆرمان نیشان دان تا (له‌ بێ باوه‌ڕی) بگه‌ڕێنه‌وه‌.
  ده‌ی بۆچی یارمه‌تی نه‌دان ئه‌وانه‌ی جگه‌ له‌ خوا بۆ نزیك بوونه‌وه‌ له‌ خوا کردبوونیانه‌ په‌رستراو (نه‌ك یارمه‌تیان نه‌دان) به‌ڵکو گومیش بوون لێیان ئه‌وه‌ بوو (به‌رهه‌می په‌رستراوه‌) درۆکه‌یان و ئه‌و درۆیانه‌ی هه‌ڵیان ده‌به‌ستن.
  وه‌ (بیریان خه‌ره‌وه‌) کاتێ چه‌ند جنۆکه‌یه‌کمان نارد بۆ لات تا گوێ له‌ قورئان بگرن جا کاتێ ئاماده‌ی گوێ گرتن له‌ قورئان بوون وتیان (به‌ یه‌کتری) بێ ده‌نگ بن (و گوێ بگرن) جا که‌ (قورئان خوێندنه‌که‌) ته‌واو بوو هه‌موو گه‌ڕانه‌وه‌ بۆ لای قه‌وم و هۆزه‌که‌یان به‌ ترسێنه‌ر.
  وتیان ئه‌ی هۆزو قه‌ومه‌که‌مان به‌ڕاستی ئێمه‌ گوێ بیستی کتێبێك بووین که‌ له‌پاش مووسا نێردراوه‌ته‌ خواره‌وه‌ په‌ڕاوه‌کانی پێش خۆی به‌ڕاست داده‌نێ (خه‌ڵك) ڕێنموونی ده‌کات بۆ هه‌ق بۆ ڕێبازی ڕاست.
  ئه‌ی قه‌ومه‌که‌مان وه‌ڵامی بانگخوازی خوا بده‌نه‌وه‌ و باوه‌ڕی پێ بێنن (خوا) له‌ تاوانه‌کانتان خۆش ده‌بێ و ده‌یسڕێته‌وه‌ وه‌ له‌ سزای سه‌خت ده‌تان پارێزێ.
  هه‌رکه‌سیش وه‌ڵامی بانگخوازی خوا (که‌ موحه‌ممه‌ده‌(صلی الله‌ علیه‌ وسلم)) نه‌داته‌وه‌ ئه‌و به‌ هیچ جۆرێ ناتوانێ له‌ زه‌وی دا له‌ ده‌ست خوا ده‌رچێ و خۆی قوتار کات وه‌ جگه‌ له‌ خوا یارمه‌تی ده‌رو پشتیوانێکی نی یه‌ ئا ئه‌وانه‌ له‌ گومڕایی یه‌کی ئاشکرادان.
  ئایا ئه‌وانه‌ نه‌یان زانیوه‌ به‌ڕاستی ئه‌و خوایه‌ی ئاسمانه‌کان و زه‌وی دروست کردووه‌ وه‌ له‌ دروست کردنیاندا ناتواناو ده‌سته‌ پاچه‌ نه‌بووه‌ به‌توانایه‌ مردووانیش زیندوو بکاته‌وه‌ به‌ڵێ بێگومان خوا به‌سه‌ر هه‌موو شتێکدا به‌توانایه‌.
  وه‌ ڕۆژێ بێ باوه‌ڕان به‌رانبه‌ر دۆزه‌خ ڕاده‌گیرێن (پێیان ده‌ڵێن) ئایا ئه‌مه‌ ڕاست نی یه‌ ده‌ڵێن: به‌ڵێ سوێند به‌ په‌روه‌ردگارمان ڕاسته‌ (خوا) ده‌فه‌رموێ: ده‌ی ئه‌و سزایه‌ بچه‌ژن چونکه‌ ئێوه‌ باوه‌ڕتان پێ نه‌ده‌کرد.
  که‌واته‌ خۆگر به‌ (ئه‌ی موحه‌ممه‌د(صلی الله‌ علیه‌ وسلم)) هه‌روه‌کو پێغه‌مبه‌رانی خۆڕاگری به‌هێز دانیان به‌خۆدا گرت وه‌ په‌له‌ مه‌که‌ بۆ (سزادان) یان ئه‌و ڕۆژه‌ی که‌ (سزای) به‌ڵێن پێدراویان ده‌بینن وا ده‌زانن ته‌نها ساتێك له‌ ڕۆژ له‌ دنیادا ماونه‌ته‌وه‌ (ئه‌م قورئانه‌) ئاگاداری یه‌ جا ئایا که‌س له‌ناو ده‌چێت جگه‌ له‌ سنوور ده‌رچووان.
  ئه‌و که‌سانه‌ی بێ باوه‌ڕ بوون وه‌ به‌رگری (خه‌ڵك) یان کرد له‌ ڕێبازی خوا، (خوا) کرده‌وه‌کانیان پوچه‌ڵ ده‌کاته‌وه‌.
  ئه‌وانه‌ش باوه‌ڕیان هێناوه‌و کرده‌وه‌ چاکه‌کانیان کردو باوه‌ڕیشیان هێنا به‌و (قورئانه‌) ی که‌ نێردراوه‌ته‌ خواره‌وه‌ بۆ موحه‌ممه‌د(صلی الله‌ علیه‌ وسلم) ته‌نها ئه‌ویش ڕاسته‌و له‌لایه‌ن په‌روه‌ردگاریانه‌وه‌ هاتووه‌ خوا له‌ گوناهه‌کانیان خۆش بوو دڵ و هۆشیانی ڕێك و چاك کردووه‌.
  ئه‌وه‌ش له‌به‌ر ئه‌وه‌یه‌ به‌ڕاستی ئه‌وانه‌ی بێ باوه‌ڕ بوون شوێن به‌تاڵ و پڕو پووچ که‌وتن و بێگومان ئه‌وانه‌ش ئیمانیان هێنا بوو شوێن ئه‌و هه‌قه‌ که‌وتبوون که‌ له‌لایه‌ن په‌روه‌ردگاریانه‌وه‌ هاتووه‌ ئا به‌و شێوه‌ خوا نموونه‌ی (کرده‌وه‌ی) خۆیانیان بۆ دێنێته‌وه‌.
  ئینجا ئه‌گه‌ر (له‌ جه‌نگدا) گه‌شتن به‌وانه‌ی بێ باوه‌ڕن ئه‌وه‌ بده‌ن له‌ گه‌ردنیان و بیانکوژن هه‌تا کاتێ کوشتاری زۆریان لێ ده‌که‌ن ئینجا (دیله‌کانیان) قایم ببه‌ستنه‌وه‌ جا دواتر یا به‌ منه‌ت و چاکه‌ (به‌ره‌ڵایان که‌ن) یان به‌ فیدیه‌ و بریتی هه‌تا جه‌نگ چه‌که‌کان (به‌ بێ باوه‌ڕان) داده‌نێ (یا تا جه‌نگ کۆتایی دێ به‌ نه‌مانی بت په‌رستان) فه‌رمان ئه‌وه‌یه‌ ئه‌گه‌ر خوا بیویستایه‌ خۆی تۆڵه‌ی لێ ده‌سه‌ندن به‌ڵام (فه‌رمانی پێدان به‌ جه‌نگ) تا به‌یه‌کتری تاقی تان بکاته‌وه‌ ئه‌و که‌سانه‌ش له‌ پێناو ڕێبازی خوادا کوژران ئه‌وه‌ خوا هه‌رگیز (پاداشتی) کرده‌وه‌کانیان ون ناکات.
  بێگومان ڕێنموونیان ده‌کات و دڵ و بیریان ساف و خۆش ده‌کات.
  وه‌ ده‌یانخاته‌ ئه‌و به‌هه‌شته‌ی بۆی باس کردوون.
  ئه‌ی ئه‌و که‌سانه‌ی باوه‌ڕتان هێناوه‌ ئه‌گه‌ر ئێوه‌ یارمه‌تی (ئایینی) خوا بده‌ن خواش ئێوه‌ زاڵ و سه‌رکه‌وتوو ده‌کات (به‌سه‌ر کافران دا) وه‌ پێیه‌کانتان جێگیر ده‌کات (له‌ جه‌نگدا خۆڕاگرتان) ده‌کات.
  ئه‌وانه‌ش که‌ بێ باوه‌ڕ بوون ئه‌وه‌ نه‌گبه‌تی و سه‌رشۆڕی به‌شیانه‌ وه‌ (خوا) کرده‌وه‌کانیان بێ مایه‌ ده‌کات.
  ئه‌و تۆڵه‌یان له‌به‌ر ئه‌وه‌یه‌ که‌ بێگومان ئه‌وانه‌ ڕقیان له‌و قورئانه‌ بوو که‌ خوا ناردوویه‌تی بۆیه‌ خواش کرده‌وه‌کانیانی پووچ کرده‌وه‌.
  ئاخۆ ئه‌وانه‌ به‌ زه‌وی دا نه‌گه‌ڕاون تا ببینن ئه‌وانه‌ی پێش خۆیان سه‌ره‌نجامیان چۆن بووه‌ خوا له‌ ناوی بردن بۆ بێ باوه‌ڕانیش سه‌رئه‌نجامی ئاوا هه‌یه‌.
  چونکه‌ بێگومان خوا پشتیوانی ئه‌وانه‌یه‌ که‌ باوه‌ڕیان هێناوه‌ بێگومان کافرانیش هیچ پشتیوانێکیان نی یه‌.
  بێگومان خوا ئه‌وانه‌ی باوه‌ڕیان هێناوه‌ و کرده‌وه‌ی باشیان کردووه‌ ده‌یانخاته‌ باخاتی به‌هه‌شته‌وه‌ که‌ ڕووباره‌کان به‌ژێریاندا ده‌ڕوات ئه‌وانه‌ش بێ باوه‌ڕ بوون (له‌ دنیادا) ڕاده‌بوێرن و وه‌ك ئاژه‌ڵ ده‌خۆن و ده‌له‌وه‌ڕێن وه‌ دۆزه‌خ شوێنی مانه‌وه‌یانه‌.
  وه‌ (خه‌ڵکی) زۆر شار بوون که‌ به‌هێزتر بوون له‌و (خه‌ڵکی) مه‌ککه‌یه‌ که‌ تۆیان ده‌رکرد له‌ ناومان بردن و هیچ پشتیوانێکیان نه‌بوو.
  ئاخۆ ئه‌و که‌سه‌ی به‌ڵگه‌ی ڕوونی له‌ په‌روه‌ردگاریه‌وه‌ بۆ هاتبێ (که‌ قورئانه‌) وه‌ك ئه‌و که‌سه‌ وایه‌ که‌ کرداری خراپی بۆ جوان کرابێ و ڕازێنرابێته‌وه‌ شوێن هه‌واو ئاره‌زووی خۆیان که‌وتبن.
  شێوه‌ی نایابی ئه‌و به‌هه‌شته‌ وایه‌ که‌ به‌ڵێن دراوه‌ به‌ پارێزکاران و خوا ناسان چه‌نده‌ها ڕووباری تێدایه‌ له‌ ئاوی سازگاری تام و بۆن نه‌گۆڕاو وه‌ چه‌نده‌ها ڕووبار له‌شیر که‌ تامی نه‌گۆڕاوه‌ وه‌ چه‌نده‌ها ڕووبار له‌ شه‌رابی نایابی به‌له‌زه‌ت و خۆش بۆ بنۆشانی وه‌ چه‌ند ڕووباریشی تێدایه‌ له‌ هه‌نگوینی پاڵفته‌ وه‌ له‌وێ هه‌موو جۆره‌ میوه‌هاتێکیان بۆ ئاماده‌یه‌ له‌گه‌ڵ لێبوردن له‌ په‌روه‌ردگاریانه‌وه‌ (ئایا ئه‌و به‌هه‌شتیانه‌) وه‌کو که‌سانێك وان که‌ له‌ ئاگری دۆزه‌خ دابن به‌هه‌میشه‌یی ئاوی کوڵاو کوڵیان ده‌رخوارد بدرێ که‌ ڕیخۆڵه‌کانیان پارچه‌ پارچه‌ بکات.
  ئه‌ی موحه‌ممه‌د(صلی الله‌ علیه‌ وسلم) هه‌ندێ له‌وانه‌ گوێت لێ ده‌گرێ به‌ڵام کاتێ لای تۆ ده‌رده‌چن ده‌ڵێن به‌وانه‌ی زانیاریان پێ دراوه‌ (له‌ هاوه‌ڵان) ئه‌وه‌ ئێسته‌ موحه‌ممه‌د(صلی الله‌ علیه‌ وسلم) وتی چی؟ ئه‌وانه‌ ئه‌و که‌سانه‌ن که‌ خوا مۆری ناوه‌ به‌سه‌ر دڵیاندا وه‌ شوێن هه‌وا و ئاره‌زووی خۆیان که‌وتوون.
  ئه‌و که‌سانه‌ی هیدایه‌تیان وه‌رگرتووه‌ (خوا) شاره‌زای یان زیاد ده‌کات و ته‌قواو پارێزکاریان پێ ده‌به‌خشێ.
  ده‌ی ئایا ئه‌و (ناپاک) انه‌ چاوه‌ڕوانی چی ده‌که‌ن جگه‌ له‌ قیامه‌ت که‌ کوتوپڕ یه‌خه‌یان بگرێت چونکه‌ بێگومان هه‌ندێ له‌ نیشانه‌کانی هاتۆته‌ دی کاتێ (ڕۆژی دوایی) یه‌خه‌یان بگرێت ئیتر که‌ی بیر ده‌که‌نه‌وه‌.
  که‌واته‌ دڵنیابه‌ و بزانه‌ بێجگه‌ له‌ ئه‌ڵڵا(الله‌) هیچ په‌رستراوێکی (ڕاست) نی یه‌ وه‌ داوای لێبوردن بکه‌ (له‌ خوا) بۆ گوناهی خۆت وه‌ بۆ (گوناهی) پیاوان و ئافره‌تانی ئیماندار و بێگومان خوا ده‌زانێ به‌ جم و جوڵتان (له‌ ڕۆژدا) و ئارام گرتنتان (له‌ شه‌و) دا.
  ئه‌وانه‌ی باوه‌ڕیان هێناوه‌ ده‌ڵێن بۆچی سوره‌تێك (له‌ قورئان) نانێردرێته‌ خواره‌وه‌؟ (ده‌رباره‌ی جه‌نگ و جیهاد) که‌چی کاتێ سوره‌تێکی ڕوون و دامه‌زراو نێرابێته‌ خواره‌وه‌ و تیایا باسی جه‌نگ کرابێ ده‌بینی ئه‌و که‌سانه‌ی که‌ له‌ دڵیاندا نه‌خۆشی (دوو ڕوویی) هه‌یه‌ ته‌ماشای تۆ ده‌که‌ن وه‌ك ته‌ماشا کردنی که‌سێك که‌ له‌ ترسی مردن له‌ هۆشی خۆی چووبێت بۆ ئه‌وان وا چاکتر بوو.
  فه‌رمان به‌ردار بوونایه‌ و قسه‌ی جوان و چاکیان بکردایه‌ هه‌ر کاتێکیش فه‌رمانی (جه‌نگ) درا (جێ به‌جێ ی ناکه‌ن) خۆ ئه‌گه‌ر له‌گه‌ڵ خوا ڕاستیان بکردایه‌ ئه‌وه‌ باشتر بوو بۆیان.
  جا ئایا ئێوه‌ به‌ته‌مان (ئه‌ی ناپاکان) ئه‌گه‌ر پشت هه‌ڵکه‌ن (له‌ ئیسلام و جیهاد) له‌ زه‌وی دا ئاژاوه‌ و خراپه‌ به‌رپا بکه‌ن وه‌ هه‌رچی په‌یوه‌ندی خزمایه‌تی یه‌ بیبچڕێنن.
  ئا ئه‌وانه‌ ئه‌و که‌سانه‌ن که‌ خوا نه‌فرینی لێ کردوون وه‌ که‌ڕی کردوون و چاویانی کوێر کردووه‌.
  ئاخۆ ئه‌وانه‌ ورد نابنه‌وه‌ له‌ قورئان (و تێی ناگه‌ن) ؟ ! (وا نی یه‌) به‌ڵکو دڵیان قفڵی لێ دراوه‌. 
  بێگومان ئه‌و که‌سانه‌ی پاشه‌وپاش گه‌ڕانه‌وه‌ (له‌ ئایینه‌که‌یان) له‌ پاش ئه‌وه‌ی هه‌قیان بۆ ڕوون بوویه‌وه‌ شه‌یتان خراپه‌کانیانی بۆ جوان و ڕازاوه‌ کردبوون وه‌ به‌ هیواو ئومێد فریوی دابوون.
  چونکه‌ ئه‌وان ده‌یان وت به‌و که‌سانه‌ی که‌ ڕقیان بوو له‌و قورئانه‌ی خوا نارد بووی ئێمه‌ له‌مه‌ولا له‌ هه‌ندێ کاردا گوێڕایه‌ڵیتان ده‌که‌ین وه‌ خوا به‌ نهێنی یه‌کانیان ده‌زانێ.
  ئاخۆ چۆن بێ (حاڵی ئه‌و ناپاکانه‌) کاتێ فریشته‌کان گیانیان ده‌کێشن و له‌ ڕوخسارو پاشیان ده‌ده‌ن.
  ئه‌و (جۆره‌ گیان کێشانه‌) له‌به‌ر ئه‌وه‌یه‌ که‌ بێگومان ئه‌وانه‌ شوێن شتانێ که‌وتبوون که‌ خوای توڕه‌ کردبوو ڕه‌زامه‌ندی خواشیان پێ ناخۆش بوو بۆیه‌ خواش کرده‌وه‌کانیانی پووچه‌ڵ کرده‌وه‌.
  ئایا وا ده‌زانن ئه‌وانه‌ی که‌ نه‌خۆشی (ناپاکی) له‌ دڵیان دایه‌ که‌ خوا هه‌رگیز ڕق و کینه‌یان ده‌رناخات و ئاشکرای ناکات.
  ئه‌گه‌ر بمان ویستایه‌ ئه‌وانه‌مان نیشان ده‌دایت (که‌ دووڕوون) ئه‌وسا هه‌ر به‌شێوه‌ و دیمه‌نیاندا ده‌تناسین وه‌ بێگومان به‌ شێوازی قسه‌شیاندا ده‌یانناسیت وه‌ دڵنیابن خوا به‌ هه‌موو کرده‌وه‌کانتان ده‌زانێ.
  سوێند به‌خوا تاقیتان ده‌که‌ینه‌وه‌ تا ده‌ری بخه‌ین و دیاربێ موجاهیدان و خۆڕاگرانتان وه‌ تا هه‌واڵتان چی یه‌ ئاشکرای که‌ین.
  بێگومان که‌سانێ که‌ بێ باوه‌ڕ بوون وه‌ به‌رگری (خه‌ڵك) یان ده‌کرد له‌ ڕێبازی خوا دژایه‌تی پێغه‌مبه‌ریشیان ده‌کرد پاش ئه‌وه‌ی هه‌ق و ڕاستیان بۆ ڕوون بۆته‌وه‌ هیچ زیانێك به‌ خوا ناگه‌یه‌نن وه‌ به‌ زوویی (خوا پیلانه‌کانیان) کرده‌وه‌کانیان پووچه‌ڵ ده‌کاته‌وه‌.
  ئه‌ی ئه‌و که‌سانه‌ی باوه‌ڕتان هێناوه‌ فه‌رمان به‌رداری خواو پێغه‌مبه‌ر بن وه‌ کرده‌وه‌ (چاکه‌) کانتان هه‌ڵمه‌وه‌شێننه‌وه‌.
  بێگومان ئه‌وانه‌ی که‌ بێ باوه‌ڕ بوون وه‌ به‌رگری (خه‌ڵك) یان ده‌کرد له‌ ڕێبازی خوا پاشان به‌ بێ باوه‌ڕی مردن ئه‌وه‌ قه‌ت خوا لێیان خۆش نابێت.
  جا (باوه‌ڕداران) لاوازو سست مه‌بن و داوای ئاشتی (و شه‌ڕ وه‌ستان) مه‌که‌ن چونکه‌ هه‌ر ئێوه‌ زاڵ و به‌هێزترن (یارمه‌تی) خواش له‌گه‌ڵ ئێوه‌دایه‌ وه‌ (پاداشتی) کرده‌وه‌کانتان که‌م ناکاته‌وه‌.
  بێگومان ژیانی دنیا ته‌نها گاڵته‌و گه‌پێکه‌ خۆ ئه‌گه‌ر باوه‌ڕ بێنن و پارێزکار بن (خوا) پاداشتی خۆتان پێ ده‌دات وه‌ داوای به‌خشینی هه‌موو دارایی و ماڵتان لێ ناکات.
  ئه‌گه‌ر (خوا) داوای باخشینی هه‌موو سامانتان لێ بکات زۆریش داکۆکی بکات لێتان ئێوه‌ چرووکی و ڕه‌زیلی ده‌که‌ن و ڕق و کینه‌ی ده‌رونتان ده‌رده‌خات.
  بێداربن ئێوه‌ ئه‌و که‌سانه‌ن که‌ بانگ ده‌کرێن تا له‌ پێناوی خوا ماڵ به‌خت که‌ن که‌چی هه‌ندێکتان ڕژده‌ی ده‌که‌ن هه‌ر که‌سیش ڕژده‌یی و ڕه‌زیلی بکات ئه‌وه‌ بێگومان ته‌نها ڕژده‌یی له‌ (دژی) خۆی ده‌کات چونکه‌ خوا (ده‌وڵه‌مه‌نده‌) بێ نیازه‌ هه‌ر ئێوه‌ن هه‌ژارو بێ نه‌وا جا ئه‌گه‌ر ئێوه‌ پشت هه‌ڵکه‌ن ئێوه‌ ده‌گۆڕێ به‌ که‌سانێکی تر (ی زۆر چاك) که‌ وه‌کو ئێوه‌ نابن.
  ئه‌ی (موحه‌ممه‌د(صلی الله‌ علیه‌ وسلم)) بێگومان ئێمه‌ سه‌رکه‌وتنێکی ئاشکرامان پێ دایت که‌ ڕێکه‌وتنی حوده‌یبیه‌یه‌.
  تا خوا خۆش ببێت له‌تاوانه‌کانی ڕابوردو و داهاتووت وه‌ نیعمه‌تی خۆی به‌ته‌واوی بڕژێت به‌سه‌رت دا وه‌ ڕێگای ڕاستت نیشان بدات واته‌ به‌رده‌وامت کات.
  وه‌ خوا سه‌رت بخات به‌سه‌رکه‌وتنێکی باڵا ده‌ستانه‌.
  ئه‌و خوا زاتێکه‌ ئارامی دابه‌زاندۆته‌ ناو دڵی ئیمانداران تا ئیمانیان زیاد بکات له‌گه‌ڵ ئه‌و ئیمانه‌ی که‌هه‌یانه‌ ته‌نها هی خوایه‌ سه‌ر‌بازانی ئاسمانه‌کان و زه‌وی وه‌ هه‌میشه‌ خوا زانای کاردروسته.‌
  تا پیاوان و ئافره‌تانی باوه‌ڕدار بباته‌ به‌هه‌شتانێك که‌ ڕووباره‌کان به‌ژێریاندا ده‌ڕوات به‌هه‌میشه‌یی تیایدا ده‌مێننه‌وه‌ وه‌تا له‌ گوناهه‌کانیان خۆش ببێت وه‌ ئه‌م(به‌ڵێنه‌) لای خوا سه‌رکه‌وتنێکی گه‌وره‌یه‌.
  و تا سزای بدات پیاوان و ئافره‌تانی ناپاك و پیاوان و ئافره‌تانی هاوبه‌ش په‌یداکه‌ری گومان به‌رانی خراپ ده‌رباره‌ی خوا ئه‌و خراپه‌(له‌ناو چوونه‌ی چاوه‌ڕوانی ده‌که‌ن بۆ ئیمانداران) هه‌ر‌به‌سه‌ر خۆیاندا دێت وه‌ خوا خه‌شمی لێ گرتوون و نه‌فرینی لێ کردوون و دۆزه‌خی بۆ ئاماده‌ کردوون ئای چ سه‌رئه‌نجامێکی خراپه‌.
  ته‌نها هی خوایه سه‌ربازانی ئاسمانه‌کان و زه‌وی وه‌ خوا هه‌میشه‌ باڵا ده‌ستی کاربه‌جێ یه‌.‌
  به‌ڕاستی (ئه‌ی موحه‌ممه‌د(صلی الله‌ علیه‌ وسلم)) تۆمان ناردووه‌ به‌شایه‌ت و مژده ‌ده‌رو ترسێنه‌ر.
  بۆ ئه‌وه‌ی باوه‌ڕ به‌خواو پێغه‌مبه‌ره‌که‌ی بێنن وه‌ پشتیوانی لێ بکه‌ن و ڕێزی لێ بگرن وه‌ ته‌سبیحاتی خوا بکه‌ن له‌ به‌یانیان و ئێواران دا.
  به‌ڕاستی ئه‌و که‌سانه‌ی په‌یمان ده‌ده‌ن به ‌تۆ ( ئه‌ی موحه‌ممه‌د(صلی الله‌ علیه‌ وسلم)) بێگومان ئه‌وانه‌ په‌یمان به‌خوا ده‌ده‌ن ده‌ستی خوا له‌سه‌ر ده‌ستی ئه‌وانه‌وه‌یه‌ جا هه‌رکه‌س په‌یمانه‌که‌ی شکاند ئه‌وه‌ بێگومان ئه‌و په‌یمان شکاندنه‌ ته‌نها(زیانی) بۆ خۆیه‌تی هه‌رکه‌سیش وه‌فا بکات به‌و په‌یمانه‌ی که‌داوێتی به‌خوا ئه‌وه‌ له‌مه‌ولا خوا پاداشتی گه‌وره‌یی ده‌داتێ.
  به‌زوویی پێت ده‌ڵێن ئه‌و عه‌ره‌به‌ ده‌شته‌کیانه‌ی که‌له‌ غه‌زا جێ مابوون سامان و خاوخێزانمان مه‌شغوڵیان کردین(نه‌یان هێشت بێین بۆ غه‌زا) له‌به‌ر ئه‌وه‌ داوا لێبوردنمان بۆ بکه‌ ئه‌وه‌ی  به‌زمانیان ده‌یڵێن له‌دڵیاندا نی یه‌ بڵێ جا کێ له‌به‌رانبه‌ر خوادا هیچی به‌ده‌سته‌ بۆتان ئه‌گه‌ر خوا زیانێکی بۆتان بوێ یان سوودو قازانجێکی بۆتان بوێ (وا نی یه‌ که‌ ده‌یڵێن) به‌ڵکو خوا ئاگاداره‌ به‌هه‌رچی که‌ ده‌یکه‌ن.
  به‌ڵکو وا گومانتان ده‌برد که‌ پێغه‌مبه‌رو ئیمانداران ناگه‌ڕێنه‌وه‌ بۆ ناو که‌س و کاری خۆیان به‌ ئێجگاری (و شه‌هید ده‌بن) ئه‌و گومانه‌ له‌دڵتاندا ڕازێنرابوویه‌وه‌، وه گومانی خراپتان ده‌برد و به‌ڕاستی ئێوه‌ گه‌لێکن له‌ناو ده‌چن.‌ 
  و هه‌رکه‌س باوه‌ڕی نه‌هێنابێ به‌خواو پێغه‌مبه‌ره‌که‌ی ئه‌وه‌ به‌ڕاستی ئێمه‌ ئاماده‌مان کردووه‌ بۆ ئه‌و بێ باوه‌ڕانه‌ ئاگرێکی هه‌ڵگیرساو.
  ئاسمانه‌کان و زه‌وی ته‌نها موڵکی خوایه‌ له ‌هه‌رکه‌س که‌ بیه‌وێ  خۆش ده‌بێت سزای هه‌ر که‌سیش ده‌دات که‌ بیه‌وێ (له‌ تاوانباران) وه‌ خوا لێبورده‌ی میهره‌بانه‌.
  بێگومان به‌جێ ماوان له‌ غه‌زا ده‌ڵێن هه‌رکاتێ (له‌ مه‌دینه‌) ده‌رچوون بۆ گرتنی ده‌سکه‌وته‌کان (غه‌نیمه‌ت) لێمان گه‌ڕێن با شوێنتان که‌وین ده‌یانه‌و‌ێ وته‌ی خوا (که‌ ده‌سکه‌وته‌کانی خه‌یبه‌ر بۆ به‌شدارانی حوده‌یبیه‌یه‌) بگۆڕن (ئه‌ی موحه‌ممه‌د(صلی الله‌ علیه‌ وسلم)) بڵێ هه‌رگیز نابێ شوێنمان که‌ون چونکه‌ پێشتر خوا ده‌رباره‌تان هه‌روای فه‌رمووه‌ ئینجا دواتر ده‌ڵێن (وانی یه‌) به‌ڵکو حه‌سوودی به‌ ئێمه‌ ده‌به‌ن (وانی یه‌) به‌ڵکو ئه‌وان زۆر که‌م تێده‌گه‌ن.
  بڵێ  به‌جێ ماوان له‌ غه‌زا له‌عه‌ره‌به‌ ده‌شته‌کی یه‌کان له‌مه‌ولا بانگ ده‌کرێن بۆ (جه‌نگ له‌گه‌ڵ) گه‌لێکی زۆر به‌هێزی جه‌نگاوه‌ر (ده‌بێ) جه‌نگیان له‌گه‌ڵ بکه‌ن یان خۆیان موسڵمان ببن جا ئه‌گه‌ر گوێڕایه‌ڵ بن خوا پێیان ده‌دات پاداشتێکی زۆرباش وه‌ ئه‌گه‌ر سه‌رپێچی بکه‌ن هه‌روه‌ك له‌وه‌و پێش سه‌رپێچیتان کرد (له‌ حوده‌یبیه‌دا) (خوا) سزایه‌کی سه‌ختتان ده‌دات.
  بۆ کوێر گوناه‌ نی یه‌ (به‌شداری جیهاد نه‌کات) بۆ شه‌لیش گوناه‌ نی یه‌ هه‌روه‌ها بۆ نه‌خۆشیش گوناه‌ نی یه‌ وه‌هه‌ر که‌س گوێڕایه‌ڵی خواو پێغه‌مبه‌ره‌که‌ی بێت ده‌یباته‌ به‌هه‌شتانێك که ‌ڕووباره‌کان به‌ژێریاندا دێن و ده‌چن هه‌رکه‌سیش سه‌رپێچی بکات (خوا) سزای سه‌ختی ده‌دات.
  سوێند به‌ خوا بێگومان خوا ڕازی بوو له‌و ئیماندارانه‌ی که‌ په‌یمانیان پێ دایت له‌ژێر دره‌خته‌که‌دا (له‌حوده‌یبیه‌) جا خوا ئاگادار بوو به‌وه‌ی له‌ دڵیاندایه‌ بۆیه‌ دڵنیایی و ئارامی بۆ ناردن وه‌ پاداشتی  دانه‌وه‌ به‌سه‌رکه‌وتنێکی نزیك که‌ ئازاد کردنی خه‌یبه‌ر بوو.
  وه‌ غه‌نیمه‌تی زۆر که‌ به‌ده‌ستی دێنن وه‌ خوا هه‌میشه‌ زاڵی کاربه‌جێ یه‌.
  خوا به‌ڵێنی پێ داوون که‌ غه‌نیمه‌تی زۆر( له‌ بێ باوه‌ڕان) ده‌گرن بۆیه‌ ئه‌م  (غه‌نیمه‌تی خه‌یبه‌ره‌) ی بۆ پێش خستن وه‌ ده‌ستی خه‌ڵکی (مه‌ککه‌ی) لێتان کۆتا کرد تا (ئه‌م ڕووداوه‌) ببێته‌ به‌ڵگه‌یه‌ك بۆ باوه‌ڕداران وه‌ تا ڕێنموونیتان بکات بۆ ڕێگای ڕاست.
  وه‌ چه‌نده‌ها (غه‌نیمه‌تی) تر هه‌یه‌ که‌ هێشتا ده‌سه‌ڵاتتان نی یه‌ به‌سه‌ری دا بێگومان خوا ئاگای له‌هه‌موویانه‌ وه‌ خوا هه‌میشه‌ به‌سه‌ر هه‌موو شتێکدا به‌ توانایه‌.
  ئه‌گه‌ر ئه‌وانه‌ی کافرن جه‌نگیان له‌دژتان بکردایه‌ بێگومان (تێ ده‌شکان و) هه‌ڵده‌هاتن پاشان ده‌ستیان نه‌ده‌که‌وت هیچ دۆست و پشتیوانێك.
  ئه‌وه‌ یاساو باوی خوایه‌ که‌ بێگومان پێشتریش هه‌روا بووه‌ قه‌ت نابینیت باوو یاسای خوا هیچ گۆڕانێکی به‌سه‌ردا بێت.
  خوا ئه‌و زاته‌یه‌ که‌ ده‌ستی ئه‌وانی (کافران) له‌ ئێوه‌ کۆتا کرد ده‌ستی ئێوه‌شی له‌وان (کۆتا کرد به‌ڕێکه‌وتنی حوده‌یبیه‌) له‌ ناو جه‌رگه‌ی مه‌ککه‌دا له‌پاش ئه‌وه‌ی ئێوه‌ی به‌سه‌ر ئه‌واندا زاڵ کرد وه‌ خوا به‌هه‌رچی ئێوه‌ ده‌یکه‌ن بینایه‌.
  هه‌ر ئه‌وان (مه‌ککه‌یه‌کان) بوون کافر بوون وه‌ به‌رگری ئێوه‌یان کرد (له‌ زیاره‌تی) که‌عبه‌ی پیرۆز وه‌ (نه‌یانهێشت) قوربانیه‌ وه‌ستێنراوه‌کان(له‌ حوده‌یبیه‌دا) بگاته‌ شوێنی سه‌ربڕینی خۆی (خوا زاڵی ده‌کردن به‌سه‌ر مه‌ککه‌دا له‌و ساڵه‌دا) ئه‌گه‌ر پیاو و ئافره‌تانی ئیماندار نه‌بوایه‌ (له‌ناو کافرانی مه‌ککه‌دا) که‌ ئێوه‌ نه‌تان ده‌ناسین پێتان پیاده‌نان (ده‌تان کوشتن) جا به‌هۆیانه‌وه‌ تووشی تاوان ده‌بوون بێ ئه‌وه‌ی بزانن تا خوا بیخاته‌ به‌ر به‌زه‌یی خۆی ئه‌و که‌سه‌ی که‌ خۆی ده‌یه‌وێ به‌ڵام ئه‌گه‌ر (ئیمانداران و کافران له‌ مه‌ککه‌دا) له‌ یه‌کتر جیاببونایه‌ته‌وه‌ بێگومان کافره‌کانیانمان سزا ده‌دا به‌سزایه‌کی سه‌خت. 
  کاتێ ئه‌وانه‌ی بێ باوه‌ڕن ده‌مار گیرییان خسته‌ دڵیانه‌وه‌ که‌ده‌مار گیری نه‌فامی یه‌ جا خواش دڵنیایی و ئارامی خۆیی نارده‌ خواره‌وه‌ بۆ پێغه‌مبه‌ر(صلی الله‌ علیه‌ وسلم) و ئیمانداران وه‌ باوه‌ڕدانی پابه‌ند کرد به‌ وشه‌ی (لا الله‌ الا الله‌ محمد رسول الله‌) وه‌ ،وه‌ ئه‌وان به‌و وشه‌یه شیاوتر بوون و خاوه‌نی بوون وه‌ خوا به‌ هه‌موو شتێك ئاگادارو زانایه‌.‌
  سوێند به‌خوا بێگومان خوا ئه‌و خه‌وه‌ی پێغه‌مبه‌ره‌که‌ی دیبوی به‌ڕاستی گێڕاو هێنایه‌دی که‌ (ووتبوی) دڵنیابن ده‌چنه‌ ناو که‌عبه‌ی پیرۆزه‌وه‌ به‌ ویستی خوا به‌ ئارامی و بێ ترس سه‌رتان تاشیوه‌ یان کورتان کردۆته‌وه‌ (له‌ دوژمن) ناترسن جا ئه‌وه‌ی (خوا) ده‌یزانی ئێوه‌ نه‌تان ده‌زانی (که‌ خێڕ له‌ ڕێکه‌وتن دایه‌) وه‌ جگه‌ له‌وه‌ی (چوونه‌ مه‌ککه‌) بڕیاری داوه‌ سه‌رکه‌وتنێکی نزیك (بۆ ئێوه‌یه‌ که‌ ڕێکه‌وتنی حوده‌یبیه‌) یه‌.
  خوا ئه‌و زاته‌یه‌ که‌ پێغه‌مبه‌ره‌که‌ی ناردووه‌ به‌ ڕێنموونی و ئایینی ڕاسته‌وه‌ تا به‌سه‌ر هه‌موو ڕێبازێکدا زاڵی بکات ته‌نها خوا به‌سه‌ به‌ شایه‌ت له‌سه‌ر ئه‌مه‌.
  موحه‌ممه‌د(صلی الله‌ علیه‌ وسلم) پێغه‌مبه‌ری خوایه‌ ئه‌و (باوه‌ڕدار) انه‌ش که‌ له‌گه‌ڵیدان به‌رامبه‌ر بێ باوه‌ڕان توندو تیژن و له‌ نێوان خۆیاندا به‌ به‌زه‌یین ده‌یان بینی (هه‌میشه‌) له‌ کوڕنوش و سوژده‌ بردن دان داوای به‌هره‌و ڕه‌زامه‌ندی خودا ده‌که‌ن نیشانه‌یان له‌ناو چاوانیاندا دیاره‌ به‌هۆی زۆر سوژده‌ بردن (یانه‌وه‌) ئه‌وه‌ نموونه‌یانه‌ له‌ ته‌وراتدا ئه‌وه‌ نموونه‌شیان له‌ ئینجیلدا وه‌ك کشتوکاڵێك وایه‌ چه‌که‌ره‌ی ده‌رکردبێ (سه‌وز بووبێ) ئینجا چه‌که‌ره‌که‌ی به‌هێز کردبێ و قاییم بووبێ جا له‌سه‌ر لاسکی خۆی ڕێك وه‌ستابێ (ئه‌وه‌نده‌ جوان بێ) جوتیاره‌کانی سه‌رسام کردبێ تا به‌ (زۆر بوونی) هه‌وه‌ڵانی داخ و مه‌راق بدا به‌ کافران خوا به‌ڵێنی داوه‌ به‌وانه‌یان که‌ باوه‌ڕیان هێناوه‌و کرده‌وه‌ی چاکه‌یان کردووه‌ به‌ لێبوردن و پاداشتی گه‌وره‌ (که‌ به‌هه‌شت) ه‌.
  ئه‌ی ئه‌و که‌سانه‌ی که‌ باوه‌ڕتان هێناوه‌ پێش مه‌که‌ون له‌ خواو پێغه‌مبه‌ره‌که‌ی و له‌خوا بترسن بێگومان خوا بیسه‌ری زانایه‌.
  ئه‌ی ئه‌و که‌سانه‌ی باوه‌ڕتان هێناوه‌ ده‌نگتان به‌رز مه‌که‌نه‌وه‌ به‌سه‌ر ده‌نگی پێغه‌مبه‌ردا(صلی الله‌ علیه‌ وسلم) وه‌ به‌ ده‌نگی به‌رز قسه‌ی له‌گه‌ڵ مه‌که‌ن وه‌ك ده‌نگ به‌رزکردنه‌وه‌تان له‌گه‌ڵ یه‌کتری نه‌وه‌کو کرده‌وه‌کانتان به‌تاڵ بێته‌وه‌ خۆشتان هه‌ستی پێ نه‌که‌ن.
  بێگومان ئه‌وانه‌ی ده‌نگیان نزم ده‌که‌نه‌وه‌ له‌ خزمه‌تی پێغه‌مبه‌ردا(صلی الله‌ علیه‌ وسلم) ئه‌وانه‌ ئه‌و که‌سانه‌ن خوا دڵیان تاقی ده‌کاته‌وه‌ (پاکی ده‌کاته‌وه‌) به‌هۆی پارێزکاری یه‌وه‌ لێبوردن و پاداشتی گه‌وره‌یان بۆ هه‌یه‌.
  بێگومان ئه‌و که‌سانه‌ی له‌ ده‌ره‌وه‌ی ژووره‌کان بانگت ده‌که‌ن (ئه‌ی موحه‌ممه‌د(صلی الله‌ علیه‌ وسلم)) زۆربه‌یان نه‌فامن و تێ ناگه‌ن.
  خۆ ئه‌گه‌ر چاوه‌ڕوانیان بکردایه‌ تا ده‌ڕۆشتیته‌ ده‌ره‌وه‌ بۆ لایان ئه‌وه‌ چاکتر بوو بۆیان وه‌ خوا لێبورده‌ی میهره‌بانه‌.
  ئه‌ی ئه‌وانه‌ی باوه‌ڕتان هێناوه‌ ئه‌گه‌ر گوناهکارێ هه‌واڵێکی گرنگی هێنا بۆتان ئه‌وه‌ لێ ی بکۆڵنه‌وه‌ (تا ڕوون ببێته‌وه‌) نه‌وه‌ك زیان بگه‌یه‌نن به‌ خه‌ڵکێك به‌ نه‌زانین ئه‌وسا په‌شیمان بن له‌و کاره‌ی که‌ کردووتانه‌.
  زۆر چاك بزانن که‌ بێگومان پێغه‌مبه‌ری خواتان له‌ ناودایه‌ ئه‌گه‌ر به‌ گوێ ی ئێوه‌ی بکردایه‌ له‌ زۆرێك له‌ کاره‌کاندا تووشی ناڕه‌حه‌تی ده‌بوون به‌ڵام خوا ئیمانی لاتان خۆشه‌ویست کردووه‌ وه‌ له‌ دڵتاندا (شیرین و) ڕازاوه‌ی کردووه‌ وه‌ بێزراو و ناشرینی کردووه‌ له‌ لاتان بێ باوه‌ڕیی و تاوان و سه‌رپێچی فه‌رمانی خوا هه‌ر ئه‌وانه‌ن شاره‌زاو له‌سه‌ر ڕێبازی ڕاستن.
  ئه‌وه‌ به‌خشش و به‌هره‌یه‌که‌ له‌لایه‌ن خواوه‌ خواش زانا و دانایه‌.
  ئه‌گه‌ر دوو کۆمه‌ڵ له‌ ئیمانداران دژ به‌یه‌کتر جه‌نگیان کرد ئه‌وه‌ له‌ نێوانیاندا ئاشته‌وایی بکه‌ن ئینجا ئه‌گه‌ر کۆمه‌ڵێکیان ده‌ست درێژی کرد بۆ سه‌ر کۆمه‌ڵێکی تریان ئه‌وه‌ ئێوه‌ (موسوڵمانان) له‌گه‌ڵ ئه‌وه‌یان بجه‌نگن ده‌ست درێژی ده‌کات تا ده‌گه‌ڕێته‌وه‌ بۆ فه‌رمانی خوا (ملکه‌چی فه‌رمانی ده‌بێ) ئینجا ئه‌گه‌ر گه‌ڕایه‌وه‌ ئه‌وسا له‌ نێوانیاندا ئاشته‌وایی بکه‌ن به‌ دادگه‌رانه‌ و ڕاست و دادپه‌روه‌ر بن (له‌ نێوانیاندا) بێگومان خوا دادپه‌روه‌رانی خۆش ده‌وێ.
  بێگومان ته‌نها باوه‌ڕداران بران که‌واته‌ له‌ نێوان دوو براتاندا (ئاژاوه‌ هه‌بوو) ئاشته‌وایی بکه‌ن و له‌خوا بترسن تا ڕه‌حمتان پێ بکات.
  ئه‌ی ئه‌وانه‌ی که‌ باوه‌ڕتان هێناوه‌ با هیچ کۆمه‌ڵه‌ پیاوێك گاڵته‌ نه‌که‌ن به‌ کۆمه‌ڵێکی تریان ڕه‌نگه‌ گاڵته‌ پێ کراوه‌کان له‌ گاڵته‌که‌ره‌کان باشتر بن (لای خوا) وه‌ ژنانێك گاڵته‌ نه‌که‌ن به‌ ژنانێکی تر ڕه‌نگه‌ ئافره‌ته‌ گاڵته‌ پێ کراوه‌کان له‌ ئافره‌ته‌ گاڵته‌که‌ره‌کان باشتر بن تانه‌و ته‌شه‌ر له‌ یه‌کتری مه‌ده‌ن (له‌ نێو خۆیاندا) ناوو ناتۆره‌ له‌ یه‌کتری مه‌نێن ئای چه‌ند خراپه‌ ناو بردنێ که‌ گوناهه‌ (به‌ موسوڵمان بڵێیت کافر، داوێن پیس) پاش باوه‌ڕ هێنان جا ئه‌وه‌ی په‌شیمان نه‌بێته‌وه‌ ئه‌وه‌ ئه‌وانه‌ هه‌ر خۆیان سته‌مکارن.
  ئه‌ی ئه‌و که‌سانه‌ی باوه‌ڕتان هێناوه‌ خۆتان له‌ زۆرێك له‌ گومانه‌کان بپارێزن چونکه‌ به‌ڕاستی هه‌ندێك له‌ گومانه‌کان تاوانن سیخوڕی مه‌که‌ن (و به‌دوای ناته‌واوی یه‌کتردا مه‌گه‌ڕێن) له‌ پاشمله‌ به‌ خراپه‌ باسی یه‌کتری مه‌که‌ن ئایا کام له‌ ئێوه‌ پێ ی خۆشه‌  که‌ گۆشتی برا (ئایینی یه‌که‌ی) بخوات؟ به‌ مردوویی بێگومان قێزتان لێ ی دێته‌وه‌و پێتان ناخۆشه‌ وه‌ له‌خوا بترسن بێگومان خوا ته‌وبه‌ گیراکه‌ری به‌ به‌زه‌یی یه‌.
  ئه‌ی خه‌ڵکینه‌ بێگومان ئێمه‌ دروستمان کردوون له‌ نێرو مێ یه‌ك وه‌ کردومانن به‌ چه‌ند گه‌ل و هۆزه‌وه‌ تا یه‌کتری بناسن به‌ڕاستی به‌ڕێز ترینتان لای خوا پارێزگار ترینتانه‌ بێگومان خوا زانای ئاگاداره‌.
  عه‌ره‌به‌ ده‌شته‌کیه‌کان وتیان باوه‌ڕمان هێناوه‌ (ئه‌ی موحه‌ممه‌د(صلی الله‌ علیه‌ وسلم)) بڵێ باوه‌ڕتان نه‌هێناوه‌ به‌ڵکو بڵێن موسوڵمان بووین (به‌سه‌ر زاره‌کی) چونکه‌ هێشتا باوه‌ڕ نه‌چۆته‌ ناو دڵه‌کانتانه‌وه‌ خۆ ئه‌گه‌ر گوێ ڕایه‌ڵی خواو پێغه‌مبه‌ره‌که‌ی بن هیچ له‌ (پاداشتی) کرده‌وه‌کانتان که‌م ناکاته‌وه‌ به‌ڕاستی خوا لێبورده‌ی میهره‌بانه‌.
  بێگومان ئیماندارانی ڕاسته‌قینه‌ ئه‌وانه‌ن که‌ باوه‌ڕیان هێناوه‌ به‌ خواو پێغه‌مبه‌ره‌که‌ی پاشان دوو دڵ نه‌بوون (له‌ ئیمانه‌که‌یاندا) وه‌ به‌ ماڵ و گیانیان تێکۆشانیان کردووه‌ له‌ پێناو ڕێبازی خوادا هه‌ر ئه‌وانه‌ن ڕاستگۆیان.
  ئه‌ی موحه‌ممه‌د(صلی الله‌ علیه‌ وسلم) بڵێ ئایا ئێوه‌ خوا ئاگادار ده‌که‌ن له‌ ئایینه‌که‌تان له‌ کاتێکدا خوا ئاگاداره‌و ده‌زانێ به‌ هه‌رچی له‌ ئاسمانه‌کان و زه‌وی دایه‌ وه‌ خوا به‌ هه‌موو شتێك زانایه‌.
  ئه‌و که‌سانه‌ منه‌ت ده‌که‌ن به‌سه‌ر تۆدا (ئه‌ی موحه‌ممه‌د(صلی الله‌ علیه‌ وسلم)) چونکه‌ موسوڵمان بوون تۆش بڵێ منه‌تی موسوڵمان بوونی خۆتان به‌سه‌ر مندا مه‌که‌ن به‌ڵکو خوا منه‌ت ده‌کات به‌سه‌ر ئێوه‌دا چونکه‌ ڕێنموونیی کردوون بۆ باوه‌ڕ هێنان ئه‌گه‌ر ئێوه‌ ڕاستگۆن که‌ ئیماندارن.
  به‌ڕاستی خوا ده‌زانێ نهێنی ئاسمانه‌کان و زه‌وی وه‌ خوا بینایه‌ به‌هه‌ر کرده‌وه‌یه‌ك که‌ ئێوه‌ ده‌یکه‌ن.
  به‌ (قاف) ده‌خوێنرێته‌وه‌، ماناکه‌ی ته‌نها خوا ده‌یزانێ سوێند به‌ قورئانی به‌رزو به‌ڕێز (تۆ نێردراوی خوای ئه‌ی موحه‌ممه‌د(صلی الله‌ علیه‌ وسلم))؟.
  به‌ڵام (بێ باوه‌ڕان) سه‌ریان سوڕماوه‌ له‌وه‌ی که‌ پێغه‌مبه‌رێکی ترسێنه‌ریان بۆ هاتووه‌ له‌ خۆیان جا بێ باوه‌ڕان ده‌یان وت ئه‌مه‌ شتێکی سه‌یره‌.
  ئایا کاتێ مردین و بووین به‌ خۆڵ (چۆن زیندوو ده‌بینه‌وه‌) ئه‌وه‌ گه‌ڕانه‌وه‌یه‌کی دووره‌و نابێ.
  بێگومان ئێمه‌ ده‌زانین زه‌وی چه‌ندێ له‌ لاشه‌یان ده‌خوات (هیچمان لێ ون نابێ) په‌ڕاوێکیشمان لایه‌ که‌ پارێزه‌ری هه‌موو شتێكه‌.
  زیندوو بوونه‌وه‌ دوور نی یه‌ به‌ڵکو ئه‌وان باوه‌ڕیان به‌ قورئان نه‌کرد کاتێ بۆیان هات بۆیه‌ ئه‌وان له‌ناو کارێکی تێکه‌ڵ و پێکه‌ڵ دان. 
  ده‌ی ئایا سه‌رنجی ئه‌و ئاسمانه‌یان نه‌داوه‌ که‌ له‌ سه‌ریانه‌وه‌ چۆن دروستمان کردووه‌ و ڕازاندومانه‌ته‌وه‌ وه‌ هیچ درزو که‌لێنێکی تێدا نی یه‌.
  زه‌ویشمان ڕاخستووه‌ چه‌نده‌ها شاخی دامه‌زراومان تیاداناوه‌ تیاشمانا ڕواندووه‌ هه‌موو جۆره‌ ڕووه‌کێکی جوان.
  تا به‌ر چاو ڕوونی و په‌ند و بیرخه‌ره‌وه‌ بێت بۆ هه‌موو به‌نده‌یه‌کی ته‌وبه‌ کارو گه‌ڕاوه‌ بۆ لای خوا.
  وه‌ له‌ ئاسمانه‌وه‌ باراندوومانه‌ بارانێکی به‌پیت و فه‌ڕ جا به‌و بارانه‌ ڕوواندومانه‌ باخات و دانه‌وێڵه‌ (ی ئه‌و کشتوکاڵانه‌ی) که‌ دروێنه‌ ده‌کرێن.
  هه‌روه‌ها دار خورمای به‌رزو بڵند به‌ هێشووی تێك په‌ستراوه‌وه‌.
  تابێته‌ ڕزق و ڕۆزی بۆ به‌نده‌کان هه‌ر به‌و بارانه‌ زه‌وی مردو (وشك) ده‌بوژێنینه‌وه‌ زیندوو کردنه‌وه‌ (ی مردوانیش) هه‌ر به‌و شێوه‌یه‌.
  پێش ئه‌مانیش باوه‌ڕیان نه‌هێنا (به‌ پێغه‌مبه‌ره‌کانیان) گه‌لی نووح و خاوه‌ن چاڵاو بیره‌کان و (گه‌لی) سه‌موود.
  وه‌ گه‌لی عاد و فیرعه‌ون و گه‌لی لووطیش.
  هه‌روه‌ها خاوه‌ن باخاته‌ چڕو پڕه‌کان و گه‌لی توببه‌عیش هه‌ر هه‌موویان باوه‌ڕیان نه‌هێنا به‌ پێغه‌مبه‌ره‌کانیان بۆیه‌ هه‌ڕه‌شه‌ی (من له‌ دژیان) هاته‌دی.
  جا ئایا ئێمه‌ له‌ دروست کردنی یه‌که‌م جاردا ده‌سه‌وسان بوون (تا نه‌توانین زیندووتان بکه‌ینه‌وه‌) (نه‌خێر وانی یه‌) به‌ڵکو ئه‌وان له‌ گوماندان له‌ دروست بوونه‌وه‌یه‌کی سه‌ر له‌ نوێ.
  سوێند به‌خوا ئێمه‌ ئاده‌میمان به‌دی هێناوه‌و چاك ئاگادارین به‌و خه‌یاڵ و خه‌ته‌رانه‌ی دێن به‌دڵ و ده‌رونیدا و ئێمه‌ له‌وه‌وه‌ نزیك ترین (به‌ زانیاریمان) له‌ شاده‌ماری دڵی.
  کاتێ ئه‌و دوو فریشته‌ (کردارێ) تۆمار ده‌که‌ن که‌ له‌لای ڕاست و لای چه‌پیه‌وه‌ دانیشتوون.
  هه‌ر وته‌یه‌ك له‌ ده‌می ده‌رچێ چاودێرێکی به‌سه‌ره‌وه‌یه‌ و ده‌ینوسێ.
  ناڕه‌حه‌تی و بێهۆشی مردن دێت له‌گه‌ڵ ڕاستیه‌کاندا (پێ ی ده‌ووترێ) ئه‌مه‌ ئه‌و (مردنه‌) یه‌ که‌ خۆت لێ ده‌پاراست و لاده‌دا.
  ئینجا فوو ده‌کرێ به‌ شه‌یپوردا ئه‌وه‌ ڕۆژی (به‌دی هاتنی) هه‌ڕه‌شه‌کانه‌.
  له‌گه‌ڵ هه‌موو که‌سێکدا دێت (بۆ مه‌حشه‌ر) لێخوڕ‏ێك و شایه‌تێك.
  پێ ی ده‌ووترێت سوێند به‌خوا به‌ڕاستی تۆ له‌مه‌ بێ ئاگا بوویت له‌ دنیادا جا ئێمه‌ په‌رده‌ (ی قیامه‌ت) مان له‌سه‌ر لادای ئینجا  ئه‌مڕۆ (که‌ قیامه‌ته‌) چاوت تیژه‌و چاك ده‌بینێ.
  وه‌ ئه‌و (فریشته‌ چاودێره‌ی) له‌ گه‌ڵیدایه‌ ده‌ڵێ ئه‌مه‌ (نامه‌ی کرده‌وه‌کانی) ئاماده‌یه‌ و لای منه‌.
  خوا ده‌فه‌رموێ به‌ دوو فریشته‌که‌ فڕێ ی ده‌نه‌ ناو دۆزه‌خه‌وه‌ هه‌موو کافرێکی سه‌رکه‌شی.
  به‌رگری که‌ر له‌ چاکه‌ی ده‌ست درێژ که‌ری گوماناوی.
  ئه‌و که‌سه‌ی که‌ په‌رستراوی تری له‌گه‌ڵ خوادا داناوه‌ جا هه‌ردووکتان (ئه‌ی فریشته‌کان) فڕێ ی بده‌نه‌ سزای سه‌خته‌وه‌.
  ئه‌و (شه‌یتانه‌ی له‌ دنیادا) له‌ گه‌ڵیدا بوو ده‌ڵێ ئه‌ی په‌روه‌ردگارم من ئه‌وم سه‌رکه‌ش نه‌کرد به‌ڵکو خۆی له‌ گومڕایی یه‌کی دوور له‌ ڕاستیدا بوو.
  خوا ده‌فه‌رموێ له‌لای مندا ده‌مه‌قاڵێ و مشتومڕ مه‌که‌ن چونکه‌ بێگومان پێشتر هه‌ڕه‌شه‌م (له‌م باره‌یه‌وه‌) ناردووه‌ بۆتان.
  به‌ڵێنی من قه‌ت گۆڕانی به‌سه‌ردا نایه‌ت وه‌ من هیچ جۆره‌ سته‌مێك له‌ به‌نده‌کانم ناکه‌م.
  ڕۆژێك ده‌بێ به‌ دۆزه‌خ ده‌ڵێین ئایا پڕ بوویت؟ دۆزه‌خیش ده‌ڵێ ئایا که‌سی تر هه‌یه‌ واته‌ که‌سی تر هه‌یه‌ بیهێنن.
  به‌هه‌شتیش (له‌و ڕۆژه‌دا) نزیك کراوه‌ته‌وه‌ بۆ پارێزکاران دوور نی یه‌ لێیان.
  پێیان ده‌ووترێ ئه‌مه‌ ئه‌و (به‌هه‌شته‌) یه‌ که‌ به‌ڵێنتان پێ درابوو به‌هه‌موو ڕوو له‌ خوایه‌کی خۆپارێز.
  ئه‌وه‌ی له‌ خوای میهره‌بان ترسابێ له‌ نادیاره‌ وه‌ به‌دڵێکی ڕوو له‌ خواوه‌ گه‌ڕابێته‌وه‌ بۆ لامان.
  ده‌ووترێ هه‌مووتان بڕۆنه‌ ناو به‌هه‌شته‌وه‌ دڵنیاو بێ ترس بن (له‌ سزاو ناخۆشی) ئه‌م ڕۆژه‌ ڕۆژی ئێجگاری و نه‌مری یه‌.
  له‌و به‌هه‌شته‌دا هه‌رچیان بوێت بۆیان ئاماده‌یه‌ وه‌ له‌وه‌ زیاتریشمان هه‌یه‌ که‌ بینینی خوای گه‌وره‌یه‌.
  وه‌ پێش ئه‌مان گه‌ل و چینی زۆرمان له‌ناو برد که‌ ئه‌وان له‌مانیش به‌هێزتر بوون خۆ ئه‌وان شاران و وڵاتانیان پشکنی وه‌و گه‌ڕاوون ئایا هیچ په‌نا گایه‌ك هه‌بوو بۆیان له‌ مردن.
  بێگومان له‌م (باسه‌دا) په‌ندو ئامۆژگاری هه‌یه‌ بۆ که‌سێك خاوه‌ن دڵێکی (زیندوو بێت یان ژیربێ) یا گوێ بگرێ (بۆ قورئان) و بیریشی له‌لای بێ.
  سوێند به‌خوا بێگومان دروستمان کردووه‌ ئاسمانه‌کان و زه‌وی و هه‌رچی له‌ نیوانیاندایه‌ له‌ شه‌ش ڕۆژدا وه‌ هیچ ماندوو بوونێکمان تووش نه‌بوو.
  که‌واته‌ (ئه‌ی موحه‌ممه‌د(صلی الله‌ علیه‌ وسلم)) خۆگربه‌ به‌رامبه‌ر ئه‌و (قسه‌ نابه‌جێ یانه‌) ی که‌ ده‌ڵێن به‌ستایشی په‌روه‌ردگارت ته‌سبیحات بکه‌ پێش هه‌ڵهاتنی خۆرو پێش ئاوا بوونیشی.
  وه‌ له‌ به‌شێك له‌ شه‌ودا ستایشی په‌روه‌ردگارت بکه‌ وه‌ له‌پاش نوێژه‌کانیش.
  وه‌ گوێ بگره‌ له‌ ڕۆژێکدا جاڕ ده‌رێك له‌ شوێنێکی نزیکه‌وه‌ بانگ ده‌کات.
  ڕۆژێ که‌ نه‌عره‌ته‌یه‌ك (ده‌نگێکی گه‌وره‌ی ترسناك) به‌ڕاستی ده‌بیستن ئه‌و ڕۆژه‌ ‌ڕۆژی هاتنه‌ ده‌ره‌وه‌یه‌ له‌ گۆڕه‌کان.
  بێگومان هه‌ر ئێمه‌ین ده‌ژێنین و ده‌مرێنین گه‌ڕانه‌وه‌ش هه‌ر بۆ لای ئێمه‌یه‌.
  ڕۆژێ دێ زه‌وی له‌ ئاست ئه‌وانه‌ (ی مردوون) قڵیش ده‌بات به‌په‌له‌ (دێنه‌ ده‌ره‌وه‌) ئه‌و کۆکردنه‌وه‌ به‌لای ئێمه‌وه‌ ئاسانه‌.
  بێگومان ئێمه‌ ئاگادارین به‌وه‌ی که‌ ده‌یڵێن تۆ ده‌سه‌ڵاتت به‌سه‌ریاندا نی یه‌ که‌وایه‌ تۆ به‌م قورئانه‌ ئامۆژگاری ئه‌و که‌سه‌ بکه‌ که‌ له‌ هه‌ڕه‌شه‌ی من ده‌ترسێ.
  سوێند به‌و بایانه‌ی که‌ زۆر شت پرژو بڵاوده‌که‌نه‌وه‌ به‌ بڵاوکردنه‌وه‌.
  ئینجا سوێند به‌و هه‌ورانه‌ی که‌ هه‌ڵگری بارانن.
  ئینجا سوێند به‌و که‌شتی یانه‌ی که‌ به‌ئاسانی ده‌گه‌ڕێن له‌ناو ده‌ریادا.
  ئینجا سوێند به‌و فریشتانه‌ی کار دابه‌شکه‌رن.
  بێگومان هه‌ر به‌ڵێنێ که‌ پێتان ده‌درێ ڕاسته‌.
  وه‌ به‌ڕاستی (ڕۆژی) پاداشت و تۆڵه‌ ڕووده‌دات.
  وه‌ سوێند به‌ ئاسمانی خاوه‌ن ڕێگای زۆر (خاوه‌ن جوانی و ڕێك و پێك) ی.
  بێگومان ئێوه‌ له‌ قسه‌ی جیاواز دان.
  ئه‌و که‌سه‌ لاده‌درێت له‌ ئیمان که‌ لادراوه‌ چونکه‌ خۆی گومڕایه‌.
  ده‌ك به‌ کوشت چن ئه‌و درۆزنانه‌ و نه‌فرینیان لێ بێ.
  ئه‌وانه‌ که‌سانێکن له‌ گێژاوی نه‌زانی دا بێ ئاگان له‌ هه‌موو شت.
  به‌ گاڵته‌وه‌ ده‌پرسن که‌ی ڕۆژی دوایی دێت.
  ڕۆژێك (سزا ده‌درێن) که‌ ئه‌وان به‌ ئاگری دۆزه‌خ ده‌سوتێنرێن.
  پێیان ده‌ووترێت سزاکه‌تان بچه‌ژن ئه‌مه‌ ئه‌و (سزایه‌) (به‌ گاڵته‌وه‌) په‌له‌تان لێ ده‌کرد.
  بێگومان پارێزکاران وان له‌ باخات و که‌ناری سه‌رچه‌شمه‌ی ڕه‌واندا.
  ئه‌وه‌ی خوا پێ ی داوون وه‌ری ده‌گرن (چونکه‌) بێگومان ئه‌وان له‌وه‌وپێش چاکه‌ کاربوون.
  ئه‌وانه‌ که‌مێك له‌ شه‌ودا ده‌خه‌وتن واته‌ شه‌و نوێژیان ده‌کرد.
  وه‌ له‌ به‌ره‌به‌یاناندا داوای لێ خۆشبوونیان ده‌کرد.
  وه‌ ماڵ و دارایی یاندا بۆ (هه‌ژاری) داواکه‌رو داوانه‌که‌ر مافی خۆیان هه‌بوو.
  وه‌ له‌ زه‌وی دا به‌ڵگه‌و نیشانه‌ هه‌یه‌ بۆ باوه‌ڕ داران.
  وه‌ له‌ خودی خۆشتاندا (به‌ڵگه‌ی زۆر هه‌یه‌) ده‌ی ئایا بۆ ورد نابنه‌وه‌و سه‌رنج ناده‌ن.
  وه‌ ڕزق و ڕۆزی ئێوه‌و ئه‌و به‌ڵێنانه‌ی پێتان ده‌درێ له‌ ئاسمانه‌.
  جا سوێند به‌ په‌روه‌ردگاری ئاسمان و زه‌وی بێگومان ئه‌وه‌ (ی باسکرا) هه‌ق و ڕاسته‌ به‌ وێنه‌ی ئه‌و قسانه‌ی خۆتان ده‌یکه‌ن.
  ئایا بۆت هاتووه‌ به‌سه‌ر هاتی میوانه‌ ڕێزداره‌کانی ئیبراهیم.
  کاتێ چوونه‌ لای ئیبراهیم و وتیان سڵاو (ئه‌ویش) وتی سڵاو له‌ خۆتان (ئێوه‌) که‌سانێکی نه‌ ناسراوون.
  جا خێرا چوو بۆلای خێزانه‌که‌ی ئینجا گوێره‌که‌یه‌کی قه‌ڵه‌وی (به‌ برژاوی بۆیان) هێنا.
  وه‌ نزیکی کرده‌وه‌ لێیان (به‌ڵام نه‌یان خوارد) وتی ئه‌وه‌ ناخۆن؟.
  ئه‌وسا لێیان ترسا وتیان مه‌ترسه‌ (ئێمه‌ فروستاده‌ی خواین) وه‌ مزگێنیان پێ دا به‌ کوڕێکی دانا (که‌ ئیسحاق) ه‌.
  جا ژنه‌که‌ی به‌ قیژه‌وه‌ هات و دای به‌ ڕوومه‌تی خۆیداو وتی پیره‌ژنێکی نه‌زۆك چۆن منداڵی ده‌بێ.
  فریشته‌کان وتیان په‌روه‌ردگارت وای فه‌رمووه‌ بێگومان هه‌ر خوا کاربه‌جێ ی زانایه‌.
  ئیبراهیم وتی: چیتان پێ سپێردراوه‌ ئه‌ی نێراوانی خوا.
  وتیان بێگومان ئێمه‌ نێرراوین بۆ سه‌ر گه‌لی تاوانباران.
  بۆ ئه‌وه‌ی ببارێنین به‌ سه‌ریاندا به‌رد له‌ گڵی سوره‌وه‌ کراوی.
  نیشانه‌ کراو له‌لایه‌ن په‌روه‌ردگارته‌وه‌ بۆ له‌ سنوور ده‌رچوان.
  ئینجا هه‌رچی بوو له‌و (شاره‌ی لووط) دا له‌ بڕواداران ده‌رمان کردن.
  وه‌ نه‌ماندی تێیدا بێجگه‌ له‌یه‌ك ماڵی موسوڵمان نه‌بێت ئه‌ویش ماڵی لووط بوو.
  وه‌ په‌ندو نیشانه‌یه‌کمان تێدا به‌جێ هێشت بۆ ئه‌وانه‌ی که‌ له‌ سزای به‌ ئازار ده‌ترسن.
  هه‌روه‌ها له‌ به‌ سه‌رهاتی مووسادا (چه‌ند به‌ڵگه‌و په‌ند هه‌یه‌) کاتێ ناردمان بۆ لای فیرعه‌ون به‌ به‌ڵگه‌ی ڕوون و ئاشکراوه‌.
  فیرعه‌ونیش ڕووی وه‌رگێڕا و سه‌رپێچی کرد به‌هۆی ده‌سه‌ڵاته‌که‌یه‌وه‌ وه‌ وتی: (مووسا) جادووگه‌ره‌ یان شێته‌.
  ئێمه‌ش خۆی و له‌شکره‌که‌یمان گرت و فڕێمان دانه‌ ناو ده‌ریاوه‌ که‌ ئه‌و شیاوی لۆمه‌ کردن بوو.
  وه‌ له‌ گه‌لی عاددا به‌ڵگه‌و په‌ند هه‌یه‌ کاتێ که‌ ناردمانه‌ سه‌ریان بای (گه‌رمی توندی) بێ خێر.
  به‌سه‌ر هه‌ر شتێکدا بڕۆیشتایه‌ وازی لێ نه‌ده‌هێنا هه‌تا وه‌ك ڕزیوی لێ ئه‌کرد.
  وه‌ له‌ گه‌لی سه‌موددا (په‌ندو ئامۆژگاری هه‌یه‌) کاتێ که‌ پێیان وترا ڕابوێرن تا کاتێ خۆی.
  جا ئه‌وان سه‌رکه‌شیان کرد له‌ فه‌رمانی په‌روه‌ردگاریان ئینجا هه‌وره‌ بروسکه‌ لێیدان له‌ کاتێکدا ئه‌وان (تیا چوونی خۆیانیان) به‌چاو ده‌بینی.
  نه‌ توانای هه‌ستانه‌وه‌یان بوو نه‌ یارمه‌تی یه‌کتری.
  وه‌ گه‌لی نووحیش له‌پێش ئه‌ماندا بوو که‌ به‌ڕاستی گه‌لێکی به‌دکار و له‌ سنوور ده‌رچوو بوون.
  وه‌ ئاسمان به‌ ده‌ستی خۆمان دروست کردووه‌ وه‌ ئێمه‌ فراوانکه‌ری ئاسمانین.
  وه‌ زه‌ویمان ڕاخستووه‌ جا چ ڕاخه‌رێکی چاکین.
  وه‌ له‌ هه‌موو شتێك جووت (نێرو مێ) مان دروست کردووه‌ بۆ ئه‌وه‌ی بیربکه‌نه‌وه‌ و په‌ندی لێ وه‌ربگرن.
  ئینجا به‌په‌له‌ به‌ره‌و لای خوا بڕۆن به‌ڕاستی من له‌لایه‌ن خواوه‌ ترسێنه‌رێکی ئاشکراو ڕوونم بۆ ئێوه‌.
  وه‌ له‌گه‌ڵ خوادا په‌رستراوی تر دامه‌نێن به‌ڕاستی من له‌لایه‌ن خواوه‌ ترسێنه‌رێکی ئاشکراو ڕوونم بۆ ئێوه‌.
  به‌م شێوه‌یه‌ بۆ لای ئوممه‌تانی پێش ئه‌مان هیچ پێغه‌مبه‌رێك نه‌هاتووه‌ مه‌گه‌ر وتوویانه‌ (به‌و پێغه‌مبه‌ره‌) جادووگه‌ر یان شێت.
  ئایا (ئه‌مان و ئه‌وان) ڕاسپارده‌یان بۆ یه‌کتری کردووه‌؟ (نه‌خێر) به‌ڵکو ئه‌مان گه‌لێکی سه‌رکه‌ش و یاخین.
  تۆ (ئه‌ی موحه‌ممه‌د(صلی الله‌ علیه‌ وسلم)) ڕوویان لێ وه‌رگێڕه‌ چونکه‌ تۆ لۆمه‌ کراو نیت.
  وه‌ ئامۆژگاریان بکه‌و بیریان بخه‌ره‌وه‌ چونکه‌ به‌ڕاستی ئامۆژگاری (ئه‌گه‌ر سوودی بۆ بێ بڕوایان نه‌بێ) سوود ئه‌گه‌یه‌نێ به‌ بڕواداران.
  وه‌ من جنۆکه‌ و ئاده‌میزادم ته‌نها بۆ ئه‌وه‌ دروست کردووه‌ که‌ به‌ندایه‌تی من بکه‌ن.
  من هیچ ڕۆزیه‌کم ناوێ لێیان ناشمه‌وێ خوارده‌مه‌نیم بده‌نێ.
  به‌ڕاستی ته‌نها خوا خۆی ڕۆزی ده‌ره‌ که‌ خاوه‌ن ده‌سه‌ڵاتی زۆر به‌هێزه‌.
  ئینجا بێگومان بۆ ئه‌وانه‌ی سته‌میان کردووه‌ هه‌یه‌ به‌شێك له‌ سزا وه‌ك به‌شه‌ سزای هاوڕێکانیان (له‌ کافرانی پێشوو) ده‌ی با ئیتر په‌له‌ نه‌که‌ن له‌ داواکردنی سزا.
  سا هاوار بۆ ئه‌وانه‌ی بێ بڕوا بوون له‌ ده‌ست ئه‌و ڕۆژه‌یان که‌ به‌ڵێنیان پێ دراوه‌.
  سوێند به‌ کێوی طوور.
  وه‌ به‌ کتێبی نووسراو.
  له‌ پێستی ته‌نکی بڵاوکراوه‌.
  وه‌ سوێند به‌و خانه‌ی ئاوه‌دانه‌.
  وه‌ سوێند به‌بانی بڵندکراو واته‌ ئاسمان.
  وه‌ سوێند به‌ ده‌ریای پڕ کراو له‌ ئاگری.
  بێگومان سزای په‌روه‌ردگاری (بۆ بێ بڕوایان) ده‌بێ.
  هیچ به‌رگری که‌ری نی یه‌.
  ڕۆژێك که‌ ئاسمان زۆر توند ده‌که‌وێته‌ جوڵه‌ و هاتوچۆ.
  وه‌ چیاکان (له‌ جێی خۆیان) ده‌جووڵێن و توند ده‌ڕۆن.
  که‌واته‌ له‌و ڕۆژه‌دا هاوار بۆ بێ باوه‌ڕان.
  ئه‌وانه‌ی که‌ به‌قسه‌ی پڕو پووچ یاری ده‌که‌ن.
  ڕۆژێ پاڵیان پێوه‌ ده‌نرێ به‌ره‌و ئاگری دۆزه‌خ چۆن پاڵ پێوه‌نانێك.
  پێیان ده‌ووترێت ئه‌مه‌ ئه‌و ئاگره‌یه‌ که‌ ئێوه‌ به‌ درۆتان ده‌زانی.
  ئایا ئه‌م ئاگره‌ جادووه‌ یان ئێوه‌ نابینن.
  بچنه‌ ناویه‌وه‌ ئینجا ئارام بگرن یا نه‌یگرن یه‌کسانه‌ بۆتان بێگومان هه‌ر تۆڵه‌ی ئه‌و کرده‌وانه‌ی ده‌تانکرد لێتان ده‌سه‌نرێته‌وه‌.
  به‌ڕاستی پارێزکاران له‌ ناو باخات و نیعمه‌تانی به‌هه‌شتدان.
  چێژ ئه‌به‌ن له‌و شتانه‌ی په‌روه‌ردگاریان پێ ی به‌خشیوون وه‌ په‌روه‌ردگاریان پاراستوونی له‌ سزای دۆزه‌خ.
  پێیان ده‌ووترێت بخۆن و بخۆنه‌وه‌ نۆشی گیانتان بێت به‌هۆی ئه‌و چاکانه‌ی له‌ دنیادا ده‌تانکرد.
  پاڵیان داوه‌ته‌وه‌ له‌سه‌ر کورسی و قه‌نه‌فه‌ی ڕیزکراو وه‌ حۆریانی چاو گه‌ش و چاو گه‌وره‌مان کرده‌ هاوسه‌ریان.
  وه‌ ئه‌وانه‌ی بڕوایان هێناوه‌ وه‌ نه‌وه‌کانیشیان دوایان که‌وتوون به‌ باوه‌ڕدارێتی نه‌وه‌کانیان ده‌گه‌یه‌نین پێیان (له‌ پله‌ی به‌هه‌شتدا) وه‌ هیچ له‌ کرده‌وه‌ی باوکه‌کانیان که‌م ناکه‌ینه‌وه‌ هه‌رکه‌سه‌ بارمته‌ی کرده‌وه‌کانی خۆیه‌تی.
  وه‌ به‌رده‌وام هه‌موو جۆره‌ میوه‌و گۆشتێکیان پێ ده‌ده‌ن له‌وه‌ی ئاره‌زووی ده‌که‌ن.
  له‌و (به‌هه‌شته‌) دا په‌رداخی شه‌راب له‌ یه‌کتری وه‌رده‌گرن نه‌ قسه‌ی پڕو پووچی تێدایه‌و نه‌ گوناه کردن.
  ده‌گه‌ڕێن به‌سه‌ریاندا کوڕانی نه‌وجه‌وانی خۆیان ئه‌ڵێ ی مرواری ناو سه‌ده‌فن له‌ جوانی و پاکی دا.
  به‌هه‌شتییه‌کان ڕوو ده‌که‌نه‌ یه‌کتری و پرسیار له‌ یه‌کتری ده‌که‌ن.
  ئه‌ڵێن: به‌ڕاستی ئێمه‌ پێشتر له‌ناو که‌س و کارماندا له‌خوا ترس بووین.
  ئه‌وه‌ته‌ خوا منه‌تی نا به‌سه‌رماندا وه‌ له‌ سزای دۆزه‌خ پاراستینی.
  به‌ڕاستی ئێمه‌ له‌مه‌وپێش خوامان ده‌په‌رست و هاوارمان لێ ده‌کرد به‌ڕاستی ئه‌و چاکه‌کارێکی میهره‌بانه‌.
  جا (ئه‌ی موحه‌ممه‌د(صلی الله‌ علیه‌ وسلم)) یادیان خه‌ره‌وه‌ چونکه‌ تۆ به‌هۆی به‌هره‌کانی په‌روه‌ردگارته‌وه‌ نه‌ فاڵچیت نه‌ شێتی.
  به‌ڵکو ده‌ڵێن (موحه‌ممه‌د(صلی الله‌ علیه‌ وسلم)) شاعیره‌ چاوه‌ڕوانی مردنی ده‌که‌ین.
  ئه‌ی موحه‌ممه‌د(صلی الله‌ علیه‌ وسلم) بڵێ: چاوه‌ڕوان بن بێگومان منیش له‌گه‌ڵتاندا له‌ چاوه‌ڕوانانم.
  ئاخۆ فام ژیرییان فه‌رمانیان پێ ئه‌دا به‌م قسانه‌، (نه‌خێر) به‌ڵکو ئه‌مانه‌ گه‌لێکی سه‌رکه‌ش و یاخین.
  یا ده‌ڵێن قورئانی (موحه‌ممه‌د(صلی الله‌ علیه‌ وسلم)) خۆی هه‌ڵیبه‌ستووه‌؟ (نه‌خێر وانی یه‌) به‌ڵکو بڕوا ناهێنن.
  ده‌با نامه‌یه‌کی هه‌ڵبه‌ستراوی وێنه‌ی قورئان بهێنن، ئه‌گه‌ر ڕاست ده‌که‌ن که‌ هه‌ڵبه‌ستراوی مرۆڤه‌.
  ئایا ئه‌وان (بێ دروست کارێك) له‌ خۆیانه‌وه‌ دروست بوون، یا خۆیان دروستکاری خۆیانن.
  ئه‌ی ئایا ئه‌وان ئاسمانه‌کان و زه‌وی یان دروست کردووه‌ (نه‌خێر وانی یه‌) به‌ڵکو دڵنیانین و گومانمان هه‌یه‌.
  ئه‌ی ئایا گه‌نجینه‌کانی په‌روه‌ردگاری تۆ لای ئه‌وانه‌؟ یان ئایا هه‌ر ئه‌وان ده‌سه‌ڵاتدار و زاڵن.
  یان په‌یژه‌یه‌کیان هه‌یه‌ (پیایدا سه‌رده‌که‌ون بۆ ئاسمان و) گوێ ده‌گرن تێیدا (له‌ هه‌واڵی ئاسمان) جا (ئه‌گه‌ر ڕاسته‌که‌ن) با گوێ گره‌که‌یان به‌ڵگه‌یه‌کی ڕوون بێنێ.
  یان ئایا کچان بۆ خوایه‌ و کوڕان بۆ ئێوه‌یه‌.
  یا ئایا تۆ (موحه‌ممه‌د(صلی الله‌ علیه‌ وسلم)) داوای کرێ یان لێ ده‌که‌ی؟ ئه‌وانیش له‌به‌ر بژاردنی باریان گرانه‌؟.
  یا ئایا زانیاری غه‌یبیان لایه‌؟ جا ئه‌وان (له‌به‌ری) ده‌نووسنه‌وه‌.
  ئه‌ی ئایا ئه‌یانه‌وێ فێڵ بکه‌ن؟ ده‌ی هه‌ر بێ باوه‌ڕان فێڵ لێ کراوون.
  ئه‌ی ئایا په‌رستراوێکیان هه‌یه‌ بێجگه‌ له‌خوا، خوا پاکه‌ له‌ هه‌موو هاوبه‌شێك که‌ بۆی ڕه‌وا ده‌ده‌ن.
  وه‌ ئه‌گه‌ر پارچه‌یه‌ك له‌ ئاسمان ببینن بکه‌وێته‌ خواره‌وه‌ ئه‌ڵێن: (ئه‌مه‌) هه‌ورێکی به‌سه‌ریه‌کدا که‌وتووه‌ بارانمان بۆ ده‌بارێنێ.
  ده‌ی لێیان گه‌ڕێ تا تووشی ڕۆژی خۆیان ده‌بن که‌ تیایدا له‌ ناو ده‌چن.
  ڕۆژێ که‌ فێڵه‌کانیان هیچ سوودێکیان پێ ناگه‌یه‌نێ، وه‌ هیچ یارمه‌تی یه‌ك نادرێن.
  به‌ڕاستی بۆ ئه‌وانه‌ی سته‌میان کردووه‌ (له‌ خۆیان بێ بڕوا بوون) هه‌یه‌ سزایه‌ك پێش سزای ڕۆژی دوایی به‌ڵام زۆربه‌یان نایزانن.
  ئارام بگره‌ بۆ بڕیاری په‌روه‌ردگارت ئه‌وسا بێگومان تۆ له‌ ژێر چاودێری ئێمه‌دایت هه‌رکاتێ (له‌خه‌و) هه‌ستایت ته‌سبیحات بکه‌ به‌ ستایشی په‌روه‌ردگارت.
  وه‌ بیپه‌رسته‌ و ستایشی بکه‌ له‌ به‌شێك له‌ شه‌ودا وه‌ کاتێ ئه‌ستێره‌کان ون ده‌بن پشت هه‌ڵ ده‌که‌ن.
  سوێند به‌ ئه‌ستێره‌ کاتێ ئاوا ده‌بێ.
  هاوڕێکه‌تان (موحه‌ممه‌د(صلی الله‌ علیه‌ وسلم)) گومڕا نه‌بووه‌ وه‌ له‌ ڕاستی لای نه‌داوه.‌
  وه‌ له‌هه‌واو هه‌وسه‌وه‌ قسه‌ ناکات که‌ قورئان ده‌خوێنێت.
  هه‌رچی ده‌یڵێ (قورئانه‌و) سرووش ده‌کرێ بۆی.
  جوبره‌ئیلی زۆر به‌توانا فێری کردووه‌.
  خاوه‌نی بیر و هۆشی به‌هێزه‌ جا له‌سه‌ر شێوه‌ی خۆی ڕاوه‌ستا.
  له‌کاتێکدا ئه‌و به‌ ئاسۆی هه‌ره‌ به‌رزی ئاسمانه‌وه‌ بوو.
  پاشان نزیك بویه‌وه‌ (له‌ موحه‌ممه‌د(صلی الله‌ علیه‌ وسلم)) ئینجا هاته‌ خواره‌وه‌.
  جا به‌ ئه‌ندازه‌ی دوو که‌وان یان که‌متر (ی ماوه‌ بوو له‌گه‌ڵ موحه‌ممه‌د(صلی الله‌ علیه‌ وسلم)) دا.
  ئینجا (خوا) سرووشی کرد بۆ به‌نده‌ی خۆی ئه‌وه‌ی که‌ بۆی کرد.
  ئه‌وه‌ی (موحه‌ممه‌د(صلی الله‌ علیه‌ وسلم)) به‌چاو بینی دڵی (بڕوای پێ کردو) به‌ درۆی نه‌زانی.
  جا ئایا (بێ باوه‌ڕان) ئێوه‌ ده‌مه‌قاڵێ ی له‌گه‌ڵ ده‌که‌ن ده‌رباره‌ی ئه‌وه‌ی که‌ به‌چاوی خۆی ده‌ی بینێ.
  سوێند به‌خوا بێگومان جارێکی تر جوبره‌ئیلی بینیوه‌.
  لای دره‌ختی سیدره‌تو لمونته‌ها.
  که‌ لای ئه‌وه‌وه‌یه‌ به‌هه‌شتی نیشته‌جێ بوون.
  کاتێ که‌ سیدره‌ی داپۆشی ئه‌وی که‌ دایپۆشی.
  چاوی ئه‌و (موحه‌ممه‌د(صلی الله‌ علیه‌ وسلم)) به‌م لاولادا نه‌یده‌نواڕی له‌ مه‌به‌ست تێ نه‌ده‌په‌ڕی.
  سوێند به‌خوا بێگومان بینی گه‌وره‌ترین به‌ڵگه‌و نیشانه‌ی په‌روه‌ردگاری.
  ده‌ی پێم بڵێن ئایا لات و عوزرا که‌ دوو بتن.
  وه‌ بتی سێ یه‌م که‌ مه‌ناته‌ ئایا هیچیان پێ ده‌کرێ.
  ئایا ڕاسته‌ ئێوه‌ کوڕتان ببێ و خوا کچ ؟.
  ئه‌گه‌ر وابێ دابه‌ش کردنێکی نادروست ده‌بێ.
  ئه‌م بتانه‌ هه‌ر ناوانێکی ڕووتن که‌ ئێوه‌و باوو باپیرانتان لێتان ناوون( به ‌بێ ناوه‌ڕۆك ) خوا هیچ به‌ڵگه‌یه‌کی له‌سه‌ر په‌رستراوی ئه‌وان نه‌ ناردۆته‌ خواره‌وه‌ ته‌نها شوێنی گومان و ئه‌و شته‌ ده‌که‌ون که‌ نه‌فسی خۆیان حه‌زی لێ یه‌تی له‌ کاتێکدا که‌ به‌ڕاستی له‌لایه‌ن په‌روه‌ردگاریانه‌وه‌ هیدایه‌تیان بۆ هاتووه‌.
  ئایا مرۆڤ ئاره‌زووی هه‌رچی کرد بۆی دێته‌ دی(نه‌خێر)؟.
  چونکه‌ هه‌ر خوایه‌ خاوه‌نی دنیاو ئاخیرته‌.
  وه‌ چه‌نده‌ها فریشته‌ که‌ له‌ ئاسمانه‌کاندا هه‌ن تکاو شه‌فاعه‌تیان هیچ سوودی نی یه‌ مه‌گه‌ر دوای ئه‌وه‌ی که‌ خوا مۆڵه‌ت بدات بۆ که‌سێك که‌ خۆی بیه‌وێ و ڕازی بێ.
  به‌ڕاستی ئه‌وانه‌ی که‌ باوه‌ڕیان به‌ ڕۆژی دوایی ناهێنن فریشته‌کان به‌ کچی (خوا) ناو ده‌به‌ن.
  له‌ کاتێکدا هیچ زانیاریه‌کیان ده‌رباره‌ی نی یه‌ ته‌نها دوای گومان ده‌که‌ون وه‌ به‌ڕاستی گومان هیچ سوودێکی نی یه‌ له‌ زانینی هه‌ق و ڕاستی دا.
  ده‌ی که‌واته‌ تۆش وازبێنه‌ له‌و که‌سه‌ پشت ده‌کاته‌ قورئان و یادی ئێمه‌ وه‌ بێجگه‌ ژیانی دونیا هیچی ناوێ.
  ئه‌مه‌ ئه‌وپه‌ڕی زانیاری و تێگه‌یشتنیانه‌ له‌ زانیاریدا به‌ڕاستی په‌روه‌ردگارت زاناتره‌ به‌وه‌ی له‌ ڕێبازه‌که‌ی گومڕا بووه‌ وه‌ ئه‌و زاناتره‌ به‌وه‌ی که‌ ڕێنووین بووه‌.
  وه‌ خوا خاوه‌نێتی هه‌رچی له‌ ئاسمانه‌کان و زه‌وی دایه‌ تا سزای ئه‌وانه‌ بدات که‌ خراپه‌یان کردووه‌ به‌ پێ ی کرده‌وه‌کانیان وه‌ پاداشتی ئه‌وانه‌ بداته‌وه‌ که‌ چاکه‌یان کردووه‌ به‌ چاکه‌تر له‌وه‌ی کردویانه‌.
  ئه‌وانه‌ی که‌ له‌ گوناهی گه‌وره‌و کرده‌وه‌ی دزێو خۆیان ده‌پارێزن مه‌گه‌ر تاوانی بچوك به‌ڕاستی په‌روه‌ردگاری تۆ لێبوردنی فراوانه‌ ئه‌و له‌ هه‌موو که‌س به‌ حاڵی ئێوه‌ زاناتره‌ له‌ کاتێکدا که‌ له‌ زه‌وی دروستی کردن وه‌ له‌ کاتێکدا که‌ ئێوه‌ کۆرپه‌له‌ن له‌ سکی دایکتاندا که‌واته‌  خۆتان به‌چاك و پاك دامه‌نێن خوا زاناتره‌ به‌و که‌سه‌ی پارێزکاره‌.
  جا ئایا دیت ئه‌و که‌سه‌ی که‌ پشتی هه‌ڵکرد له‌ باوه‌ڕ.
  له‌وه‌ی بڕیاری دابوو که‌مێکی به‌خشی و ئه‌وه‌ی که‌ی گرته‌وه‌.
  ئایا (ئه‌و که‌سه‌) زانیاری په‌نهانی لایه‌و به‌چاو ده‌یبینێ.
  یان ئایا هه‌واڵی پێنه‌دراوه‌ به‌وه‌ی که‌ له‌ په‌ڕاوی مووسادایه‌.
  وه‌ به‌وه‌ی که‌ له‌ په‌ڕاوی ئیبراهیم دایه‌ ئه‌و ئیبراهیمه‌ی که‌ له‌ په‌یمانی خۆی به‌چاکی به‌جێ هێنا.
  له‌و په‌ڕاوانه‌دا هاتووه‌ که‌ هیچ تاوانبارێك گوناهی تاوانبارێکی تر هه‌ڵناگرێ.
  وه‌ بێگومان ئاده‌می جگه‌ له‌ کۆششی خۆی خاوه‌نی هیچی تر نی یه‌.
  و بێگومان پاداشتی کۆششی خۆی له‌ داهاتوو (قیامه‌ت) دا ده‌بینرێ.
  پاشان پاداشت ده‌درێته‌وه‌ به‌تێر و ته‌واوی.
  وه‌ به‌ڕاستی هه‌موو کارێك سه‌رئه‌نجامه‌که‌ی هه‌ر بۆ لای په‌روه‌ردگارت ده‌گه‌ڕێته‌وه‌.
  وه‌ بێگومان هه‌ر ئه‌ویش به‌نده‌کان ده‌خاته‌ گریان و پێکه‌نین.
  وه‌ بێگومان هه‌ر ئه‌وه‌ ده‌یانمرێنێ و زیندوویان ده‌کاته‌وه‌.
  وه‌ به‌ڕاستی هه‌ر ئه‌وه‌ دوو جۆری دروست کردووه‌ که‌ نێر و مێ یه‌.
  له‌ نوتفه‌یه‌ك کاتێك ده‌ڕژێنرێته‌ منداڵدانه‌وه‌.
  وه‌ به‌ڕاستی هه‌ر له‌سه‌ر خوایه‌ دروست کردنه‌وه‌ی ڕۆژی دوایی.
  وه‌ بێگومان هه‌ر ئه‌ویشه‌ که‌ خه‌ڵکی ده‌وڵه‌مه‌ند و هه‌ژار ده‌کات.
  وه‌ به‌ڕاستی هه‌ر ئه‌وه‌ په‌روه‌ردگاری ئه‌ستێره‌ی گه‌لاوێژ.
  وه‌ بێگومان هه‌ر ئه‌و خوا گه‌لی عادی یه‌که‌می له‌ناو برد.
  گه‌لی سه‌موودیشی له‌ ناو بردو که‌سی نه‌هێشتن.
  وه‌ گه‌لی نووحی (له‌ناو برد) له‌پێش (عادو سه‌موود) دا که‌ به‌ڕاستی ئه‌وان سته‌مکارتر و سه‌ر که‌ش تربوون.
  وه‌ دێهاته‌ سه‌روژێر کراوه‌کانی (به‌ زه‌وی دا) برده‌ خواره‌وه‌ که‌ دێکانی گه‌لی لووط بوون.
  ئینجا ئه‌و دێهاتانه‌ی داپۆشی ئه‌وه‌ی که‌ دایپۆشی.
  له‌ کام نازو نیعمه‌تانی په‌روه‌ردگارت دوو دڵییت.
  ئه‌م (پێغه‌مبه‌ره‌) ترسێنه‌رێکه‌ له‌ (پێغه‌مبه‌ره‌) ترسێنه‌ره‌کانی پێشوو.
  ڕۆژی دوایی زۆر نزیك بووه‌ته‌وه‌.
  بێجگه‌ له‌خوای گه‌وره‌ که‌س نی یه‌ به‌رگری بکات واته‌ ئاشکرای بکات.
  جا ئایا له‌م وته‌ که‌ قورئانه‌ سه‌رتان سووڕ ده‌مێنێ؟.
  وه‌ پێده‌که‌نن و ناگرین.
  وه‌ ئێوه‌ سه‌ر گه‌رم و بێ ئاگان.
  ده‌ی سوژده‌ به‌رن بۆ خواو په‌رستشی بکه‌ن.
  ڕۆژی دوایی نزیك بویه‌وه‌ وه‌ مانگ له‌ت بوو.
  وه‌ ئه‌گه‌ر بێ بڕوایان موعجیزه‌یه‌ك ببینن پشت هه‌ڵ ده‌که‌ن وه‌ ده‌ڵێن ئه‌مه‌ جادوویه‌کی به‌رده‌وامه‌ و موحه‌ممه‌د لێیان ده‌کات.
  وه‌ ئه‌و (بت په‌رستانه‌) باوه‌ڕیان نه‌هێناو شوێن هه‌واو ئاره‌زووی خۆیان که‌وتن له‌ کاتێکدا هه‌موو کارێك سه‌ره‌نجامێکی هه‌یه‌.
  بێگومان هه‌واڵی زۆر (له‌ناو بردنی یاخییانیان) پێ گه‌یشتووه‌ (له‌ قورئاندا) که‌ بیانگێڕێته‌وه‌ له‌ بت په‌رستی.
  قورئان هه‌مووی حیکمه‌تێکی ته‌واوه‌ به‌ڵام ترساندنی ترسێنه‌ران (بۆ گه‌لی بێ بڕوا) سوودی نی یه‌.
  ئینجا تۆ (ئه‌ی موحه‌ممه‌د(صلی الله‌ علیه‌ وسلم)) ڕوویان لێ وه‌رچه‌رخێنه‌ (چاوه‌ڕوانی) ئه‌و ڕۆژه‌ بکه‌ که‌ جاڕ ده‌رێك بانگی خه‌ڵکی ده‌کات بۆ شتێکی زۆر ناخۆش (که‌ ڕۆژی حه‌شر) ه‌.
  بێ باوه‌ڕان به‌ کزو چاو شۆڕی یه‌وه‌ له‌ گۆڕه‌کانیان دێنه‌ ده‌ره‌وه‌ ئه‌ڵێ ی کوڵڵه‌ی په‌رش و بڵاون.
  خێرا دوای جاڕ ده‌ره‌که‌ ده‌که‌ون بێ باوه‌ڕان ده‌ڵێن ئه‌مڕۆ ڕۆژێکی زۆر دژوارو سه‌خته‌.
  پێش ئه‌مان گه‌لی نووح بێ باوه‌ڕ بوون جا به‌نده‌ی ئێمه‌ (نووح) یان به‌ درۆزن دانا وه‌ وتیان (نووح) شێته‌و به‌رگری کراو هه‌ڕه‌شه‌ی لێ کرا.
  جا (نووح) هاواری کرده‌ په‌روه‌ردگاری و (ووتی) به‌ڕاستی من شکستم خواردووه‌ (بێ ده‌سه‌ڵاتم) ده‌ی تۆ یارمه‌تیم بده‌.
  ئێمه‌ش هه‌موو ده‌رگای ئاسمانمان کرده‌وه‌ به‌ ئاوی بارانی لێزمه‌.
  وه‌ کانیاوی زۆرمان له‌ زه‌وی دا هه‌ڵقوڵاند جا ئاوی ئاسمان و زه‌وی به‌یه‌ك گه‌یشتن به‌و ئه‌ندازه‌ی که‌ بڕیاری له‌سه‌ر درا بوو.
  وه‌ نووحمان (له‌گه‌ڵ شوێن که‌وتووانی) هه‌ڵگرت له‌سه‌ر که‌شتی یه‌ك که‌ به‌چه‌ند پارچه‌ ته‌خته‌و بزمار دروست کرابوو.
  به‌ چاودێری ئێمه‌ ده‌ڕۆیشت ئه‌مه‌ پاداشته‌ بۆ ئه‌و که‌سه‌ی باوه‌ڕی پێ نه‌کرا که‌ نووحه‌.
  بێگومان ئه‌و ڕووداوه‌مان هێشته‌وه‌ تا ببێته‌ په‌ندێك جا ئایا که‌سێك هه‌یه‌ په‌ند وه‌رگرێ ؟.
  ده‌ی ئایا سزاو ترساندنم چۆن بوو؟.
  سوێند به‌خوا به‌ڕاستی ئێمه‌ قورئانمان ئاسان کردووه‌ بۆ ئامۆژگاری لێ وه‌رگرتن جا ئایا په‌ند وه‌رگرێك هه‌یه‌؟.
  گه‌لی عادیش پێغه‌مبه‌ره‌که‌یان به‌درۆ زانی جا ئایا سزاو ترساندنم چۆن بوو؟.
  بێگومان ئێمه‌ بایه‌کی توندی ساردمان نارده‌ سه‌ریان له‌ ڕۆژێکی سه‌ختدا به‌ به‌رده‌وامی.
  خه‌ڵکی هه‌ڵئه‌که‌ند وه‌ك بنه‌ دار خورمای له‌بێخ هه‌ڵکه‌ندراو.
  جا ئایا سزاو هه‌ڕه‌شه‌ی ئێمه‌ چۆن بوو له‌ بێ باوه‌ڕان؟.
  به‌ڕاستی قورئانمان ئاسان کردووه‌ بۆ ئامۆژگاری لێ وه‌رگرتن ده‌ی ئاخۆ ئامۆژگاری وه‌رگرێك ببێت.
  گه‌لی سه‌موودیش باوه‌ڕیان به‌ پێغه‌مبه‌ره‌که‌یان نه‌هێنا (که‌ صاڵح پێغه‌مبه‌ریان(علیه‌ السلام)) بوو.
  جا وتیان: چۆن ئێمه‌ دوای تاکه‌ که‌سێك بکه‌وین له‌ خۆمان ئه‌گه‌ر دوای تۆ بکه‌وین ئه‌وسا ئێمه‌ له‌ گومڕایی و شکستی داین.
  ئایا له‌ناو هه‌مووماندا سرووش هه‌ر بۆ ئه‌و کراوه‌ به‌ ته‌نیا؟ (نه‌خێر) به‌ڵکو ئه‌و (صاڵح) پیاوێکی زۆر درۆزنی خود په‌سه‌نده‌ و لووت به‌رزه‌.
  وه‌ سبه‌ی ده‌زانن که‌کێ زۆر درۆزنی خود په‌سه‌نده‌.
  دڵنیابن ئێمه‌ حوشترێك ده‌نێرین بۆ تاقی کردنه‌وه‌یان جا (ئه‌ی صاڵح) چاوه‌ڕوانی سه‌ر ئه‌نجامیان به‌و دان به‌خۆدا بگره‌.
  وه‌ هه‌واڵیان پێ بده‌ که‌ ئاوه‌که‌ له‌ نێوانی (حوشتره‌که‌و ئه‌و) اندا به‌ش کراوه‌ هه‌ر یه‌که‌یان له‌ نۆره‌ ئاوی خۆیدا حازر بێ.
  گه‌له‌که‌ی له‌م کاره‌ بێزار بوون جا بانگی هاوڕێ (خراپه‌) که‌یان کرد (قوداری کوڕی سالیف) ئه‌ویش ده‌ستی دایه‌ شمشێر (حوشتره‌که‌ی) سه‌ر بڕی.
  جا تۆڵه‌و ترساندنی من چۆن بوو بۆیان؟.
  بێگومان ئێمه‌ ده‌نگێکی گه‌وره‌ی ترسناکمان بۆ ناردن هه‌موو بوون به‌ پووشی ژێر پێ ی ئاژه‌ڵ.
  سوێند به‌خوا به‌ڕاستی قورئانمان ئاسان کردووه‌ بۆ ئامۆژگاری لێ وه‌رگرتن ده‌سا ئاخۆ په‌ند وه‌رگرێك ببێ؟.
  گه‌لی لووط باوه‌ڕیان نه‌هێنا به‌ پێغه‌مبه‌ره‌که‌یان.
  به‌ڕاستی ئێمه‌ش ناردمانه‌ سه‌ریان بایه‌کی به‌هێز به‌ ورده‌ زیخه‌وه‌ (له‌ناوی بردن) جگه‌ له‌ که‌س و کاری لووط  که‌ له‌ به‌ره‌به‌یاندا ڕزگارمان کردن.
  به‌ به‌زه‌یی و ڕه‌حمه‌تی خۆمان هه‌ر به‌وشێوه‌ پاداشتی سوپاسکاران ده‌ده‌ینه‌وه‌.
  به‌ڕاستی (لووط) گه‌له‌که‌ی ترساند له‌ تۆڵه‌ی سه‌ختی ئێمه‌ به‌ڵام ئه‌وان ده‌مه‌ ده‌مێ یان ده‌کرد له‌و ترساندنانه‌دا و گومانیان هه‌بوو.
  سوێند به‌خوا بێگومان (گه‌لی لووط) داوای میوانه‌کانیان لێ کرد جا ئێمه‌ش چاویانمان کوێر کرد ده‌ بچه‌ژن سزاو هه‌ڕه‌شه‌کانم.
  سوێند به‌خوا بێگومان هێرشی برده‌ سه‌ریان له‌ به‌ره‌به‌یاندا  سزایه‌کی به‌رده‌وام.
  ده‌ی بچه‌ژن سزاو هه‌ڕه‌شه‌کانم.
  سوێند به‌خوا به‌ڕاستی ئێمه‌ قورئانمان ئاسان کردووه‌ بۆ خوێندنه‌وه‌و ئامۆژگاری جا ئاخۆ عیبره‌ت وه‌رگرێك هه‌یه‌؟.
  بێگومان هات بۆ سه‌ر فیرعه‌ون و که‌س و کاره‌که‌ی ترسێنه‌ران مووسا و هاروون.
  باوه‌ڕیان به‌ نیشانه‌کانی ئێمه‌ نه‌کردو به‌درۆیان زانی جا ئێمه‌ش تۆڵه‌مان لێ سه‌ندن به‌ تۆڵه‌ سه‌ندنی که‌سێکی زاڵی به‌توانا.
  ئایا کافره‌کانی ئێوه‌ (ئه‌ی خه‌ڵکی مه‌ککه‌) باشترن له‌م گه‌لانه‌ی (که‌ باسکران) یان ئێوه‌ ئه‌مان نامه‌تان هه‌یه‌ له‌ کتێبه‌ ئاسمانی یه‌کاندا که‌ سزا نادرێن.
  یان ده‌ڵێن ئێمه‌ کۆمه‌ڵێکی سه‌رکه‌وتووین و نابه‌زین.
  بێگومان کۆمه‌ڵه‌که‌یان ده‌شکێنرێ و هه‌ڵدێن.
  به‌ڵکو به‌ڵێنیان ڕۆژی دوایی یه‌ وه‌ (سزای) ئه‌و ڕۆژه‌ زۆر سه‌خت ترو تاڵ تره‌.
  به‌ڕاستی تاوانباره‌کان له‌ گومڕایی و شێتی دان.
  ئه‌و ڕۆژه‌ی که‌ له‌ ئاگری دۆزه‌خدا به‌سه‌ر ڕووخساریان ڕاده‌کێشرێن (پێیان ده‌ڵێن) بچه‌ژن ئازاری دۆزه‌خ.
  بێگومان ئێمه‌ هه‌موو شتێکمان به‌ ئه‌ندازه‌ دروست کردووه‌.
  وه‌ فه‌رمانی ئێمه‌ ته‌نها یه‌ك جاره‌ وه‌ك چاو تروکاندنێك وایه‌ له‌ خێراییدا.
  سوێند به‌خوا بێگومان زۆر له‌ که‌سانی بێ باوه‌ڕی وه‌ك ئێوه‌مان له‌ناو بردووه‌. جا ئایا ته‌مێ وه‌رگرێك هه‌یه‌.
  وه‌ هه‌رچی یه‌کیان کردووه‌ له‌ نامه‌ی کرده‌وه‌کانیاندایه‌.
  وه‌ ورد و درشتی (کرده‌وه‌کانیان) هه‌موو نوسراوه‌.
  بێگومان پارێزکاران وان له‌ باخات و ڕووباره‌کانی به‌هه‌شتدا.
  له‌ نیشتگه‌یه‌کی په‌سه‌ندان لای پاشایه‌کی به‌ ده‌سه‌ڵاتی توانا.
  خوای به‌خشنده‌.
  قورئانی فێری (موحه‌ممه‌د(صلی الله‌ علیه‌ وسلم)) کرد.
  ئاده‌می دروست کرد.
  وه‌ فێری گفتوگۆی کرد.
  ڕۆژو مانگ به‌ حسابێکی زۆر ورد دێن و ده‌چن.
  گژوگیا و دره‌خت (بۆ خوا) سوژده‌ ده‌به‌ن.
  وه‌ ئاسمانی بڵندو به‌رز کردۆته‌وه‌ وه‌ ته‌رازو (ی عه‌داله‌تی) داناوه‌.
  وه‌ فه‌رمانی داوه‌ که‌ هه‌رگیز زیاده‌ ڕه‌وی له‌ ته‌رازودا نه‌که‌ن.
  وه‌ کێشانه‌تان ڕێك بکێشن له‌ ته‌رازودا که‌م و کووڕی مه‌که‌ن واته‌ سووك مه‌یکێشن.
  وه‌ زه‌وی بۆ خه‌ڵکی ڕاخستووه‌.
  تێدایه‌ میوه‌هات و دار خورمای خاوه‌ن پۆرك.
  وه‌ دانه‌وێڵه‌ی خاوه‌ن کاو په‌ل و پۆدار و ڕێحانه‌.
  جا به‌ کام نیعمه‌تانی په‌روه‌ردگارتان باوه‌ڕ ناکه‌ن؟.
  ئاده‌میی دروست کرد له‌ قوڕێکی وشکه‌وه‌ بووی وه‌ك سواڵه‌ت.
  وه‌ جنۆکه‌ی دروست کرد له‌ بڵێسه‌ی ئاگرێکی بێ دووکه‌ڵ.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  خوا په‌روه‌ردگاری هه‌ردوو ڕۆژهه‌ڵات و په‌روه‌ردگاری هه‌ردوو ڕۆژئاوایه‌.
  ده‌ی به‌کام نیعمه‌تانی په‌روه‌ردگارتان باوه‌ڕ ناکه‌ن.
  دوو ده‌ریای به‌ره‌ڵا کردووه‌ که‌ ده‌گه‌ن به‌یه‌ك.
  له‌ نێوانیاندا به‌ربه‌ستێك هه‌یه‌ تا ده‌ست درێژی بۆ یه‌ك نه‌که‌ن  واته‌ تێکه‌ڵ نه‌بن.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  له‌و دوو ده‌ریایه‌ مرواری و مه‌رجان ده‌رده‌چن.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  وه‌ بۆ خوایه‌ ئه‌و که‌شتی یه‌ گه‌وره‌ دروست کراوانه‌ی که‌ وه‌ك شاخن له‌ ده‌ریادا ده‌گه‌ڕێن.
  جا کام له‌ نیعمه‌تانی په‌روه‌ردگارتان به‌درۆ ده‌زانن.
  هه‌رچی که‌س له‌سه‌ر زه‌وی دایه‌ نامێنێ و تیا ده‌چێ.
  وه‌ هه‌ر په‌روه‌ردگارت ده‌مێنێ که‌ خاوه‌ن شکۆی ڕێزداره‌.
  جا کام له‌ نیعمه‌تانی په‌روه‌ردگارتان به‌درۆ ده‌زانن.
  ئه‌وه‌ی له‌ ئاسمانه‌کان و زه‌وی دایه‌ (هه‌موو) داوای (پێویستیان) له‌ خوا ده‌که‌ن هه‌موو ڕۆژێ خوا له‌ کردنی کارێکدایه‌.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  له‌مه‌ولا موحاسه‌به‌تان ده‌که‌ین ئه‌ی گرۆی ئاده‌می و جنۆکه‌.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  ئه‌ی کۆمه‌ڵی جنۆکه‌ و ئاده‌می ئه‌گه‌ر توانیتان ده‌رچن له‌ به‌شه‌کانی ئاسمانه‌کان و زه‌وی ئه‌وه‌ بڕۆن ده‌رچن ناشتوانن مه‌گه‌ر به‌ ده‌سه‌ڵاتێك.
  جا به‌کام نیعمه‌تانی په‌روه‌ردگارتان بێ باوه‌ڕن.
  بۆتان ده‌نێرێ بڵێسه‌ی ئاگرو مسی تواوه‌ (یا دووکه‌ڵی ئاگر) که‌واته‌ یارمه‌تی یه‌کترتان پێ نادرێ.
  ده‌ی به‌کام نیعمه‌تانی په‌روه‌ردگارتان بڕوا ناکه‌ن.
  ئینجا کاتێك ئاسمان له‌ت له‌ت بوو جا سوور هه‌ڵگه‌ڕا وه‌ك ڕۆنی هه‌ڵقرچاو.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  ئینجا له‌و ڕۆژه‌دا پرسیار ناکرێت له‌ تاوانی هیچ ئاده‌می یه‌ك و جنۆکه‌یه‌ك.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  خراپه‌کاران به‌ ڕووخساریاندا ده‌ناسرێنه‌وه‌ ئینجا ڕائه‌کێشرێن به‌مووی پێشی سه‌ریان و به‌ قاچیان بۆ ناو دۆزه‌خ.
  جا به‌کام نیعمه‌تانی په‌روه‌ردگارتان بێ باوه‌ڕن.
  ئه‌مه‌ ئه‌و دۆزه‌خه‌یه‌ که‌ تاوانباران به‌درۆیان ده‌زانی.
  هاتوچۆ ئه‌که‌ن له‌ نێوان ئه‌و (دۆزه‌خه‌) و ئاوی زۆر گه‌رمدا.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  وه‌ بۆ ئه‌و که‌سه‌ی له‌ وێستانی به‌رده‌می په‌روه‌ردگاری بترسێ هه‌یه‌ دوو باخی خۆش.
  جا کام له‌ نیعمه‌تانی په‌روه‌ردگارتان به‌ درۆ ده‌زانن.
  دوو باخه‌که‌ خاوه‌نی میوه‌و دره‌ختی زۆرن.
  ده‌ی به‌کام له‌ نیعمه‌تانی په‌روه‌ردگارتان بێ باوه‌ڕن.
  تێ یاندا هه‌یه‌ دوو کانیاوی ڕه‌وان.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  هه‌یه‌ له‌ ناویاندا له‌هه‌ر میوه‌یه‌ك دوو جۆر.
  جا به‌کام نیعمه‌تانی په‌روه‌ردگارتان بێ بڕوان.
  پاڵیان داوه‌ته‌وه‌ له‌سه‌ر جۆره‌ فه‌رشێك که‌ به‌ره‌کانیان له‌ ئاوریشمی ئه‌ستوره‌ وه‌ میوه‌ لێ کردنه‌وه‌ی ئه‌و دوو باخه‌ نزیکه‌ ده‌سته‌.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  له‌و باخانه‌دا هه‌ن حۆریانێك که‌ ته‌نها چاویان له‌ مێردی خۆیانه‌ پێش ئه‌وان ده‌ستی که‌سیان لێ نه‌که‌وتووه‌ نه‌ له‌ ئاده‌می و نه‌ له‌ جنۆکه‌.
  جا به‌کام نیعمه‌تانی په‌روه‌ردگارتان بێ بڕوان.
  ئه‌و (حۆری یانه‌) وه‌ك یاقووت و مه‌رجان وان.
  جا به‌کام نیعمه‌تانی په‌روه‌ردگارتان بێ بڕوان.
  ئایا پاداشتی چاکه‌ هه‌ر چاکه‌ نی یه‌؟.
  جا به‌کام له‌ نیعمه‌تانی په‌روه‌ردگارتان باوه‌ڕ ناکه‌ن.
  وه‌ بێجگه‌ له‌و دوو باخه‌ی (که‌ باسکران) دوو باخی تر هه‌ن.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  دوو باخی ئه‌وه‌نده‌ سه‌وزی (ڕه‌ش ده‌نوێن) ن.
  جا به‌کام نیعمه‌تانی په‌روه‌ردگارتان بێ باوه‌ڕن.
  له‌و دوو (باخه‌) دا دوو کانی هه‌ڵقوڵاویان تێدایه‌.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  له‌و دوو (باخه‌) دا میوه‌هات هه‌یه‌ نه‌خوازه‌ڵا دار خورما و هه‌نار.
  جا کام له‌ نیعمه‌تانی په‌روه‌ردگارتان به‌درۆ ده‌زانن.
  تیایاندا هه‌یه‌ ئافره‌تانی ئاکار چاکی ڕواڵه‌ت جوان.
  جا به‌کام نیعمه‌تانی په‌روه‌ردگارتان بی بڕوان.
  حۆریانی که‌ په‌رده‌ نشینی ناو ده‌وارن.
  جا به‌کام له‌ نیعمه‌تانی په‌روه‌ردگارتان باوه‌ڕ ناهێنن.
  پێش ئه‌وان ده‌ستی که‌سیان لێ نه‌که‌وتووه‌ نه‌ له‌ ئاده‌می و نه‌ له‌ جنۆکه‌.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  پاڵ ده‌ده‌نه‌وه‌ به‌ پشتی سه‌وزباوی ڕازاوه‌و فه‌رشی زۆر جوانی نایاب.
  جا به‌کام نیعمه‌تانی په‌روه‌ردگارتان باوه‌ڕ ناکه‌ن.
  پیرۆزه‌ ناوی په‌روه‌ردگاری خاوه‌ن گه‌وره‌یی و به‌خشش.
  کاتێك که‌ ڕووداوی گه‌وره‌ی (قیامه‌ت) ڕوویدا.
  له‌ ڕودانیدا هیچ درۆو گومانێك نی یه‌.
  نزم که‌ره‌وه‌ی (که‌سانێکه‌و) به‌رزکردنه‌وه‌یه‌ بۆ که‌سانێکی تر.
  کاتێك که‌ زه‌وی هێنرایه‌ جوڵان به‌ جوڵانێکی توند.
  وه‌ شاخه‌کان زۆر ورد کران به‌ ورد کردن.
  وه‌ بوون به‌ ته‌پوتۆزی پرش و بڵاو.
  وه‌ ئێوه‌ ده‌بنه‌ سێ کۆمه‌ڵ له‌ دوا ڕۆژدا.
  ئینجا یارانی لای ڕاست، کام یارانی لای ڕاست؟.
  وه‌ یارانی لای چه‌پ، کام یارانی لای چه‌پ؟.
  وه‌ پێش که‌وتووه‌کان هه‌ر خۆیانن پێش که‌وتوو.
  ئه‌وانه‌ن نزیکانی باره‌گای خوا.
  له‌ به‌هه‌شتانی پڕ نازو نیعمه‌تان.
  کۆمه‌ڵێکی زۆرن له‌ (گه‌لانی) پێشینان.
  وه‌ که‌مێکن له‌ پاشینان له‌ ئوممه‌تی (موحه‌ممه‌د(صلی الله‌ علیه‌ وسلم))ا.
  له‌سه‌ر قه‌نه‌فه‌و کورسی چنراو به‌ ئاڵتون.
  پاڵ ئه‌ده‌نه‌وه‌ له‌سه‌ری به‌رامبه‌ر به‌ یه‌کتری.
  تازه‌ لاوی هه‌میشه‌یی به‌سه‌ریاندا ده‌گه‌ڕێن.
  به‌ په‌رداخ و سوراحی و گڵاسی پڕ له‌ شه‌رابی سه‌رچاوی ڕه‌وان.
  نه‌ سه‌ریان پێ ی دێشێ نه‌ سه‌رخۆش ئه‌بن پێ ی.
  میوه‌هاتیش که‌ خۆیان هه‌ڵی بژێرن.
  وه‌ گۆشتی هه‌ر باڵنده‌یه‌ك که‌ حه‌زی لێ بکه‌ن.
  وه‌ حۆریانی چاو گه‌ش و به‌ڵه‌ك.
  وه‌ك مرواری ناو سه‌ده‌ف وان.
  ئه‌م به‌هرانه‌ له‌ پاداشتی ئه‌و کرده‌وانه‌ی که‌ ئه‌نجامیان ئه‌دا.
  نابیستن له‌و به‌هه‌شتانه‌دا نه‌ قسه‌ی بێ هووده‌و نه‌ تاوانبار کردن.
  جگه‌ له‌ وته‌ی سڵاو، سه‌لام کردن له‌ یه‌کتری.
  وه‌ یارانی لای ڕاست کام یارانی لای ڕاست.
  له‌ژێر سێبه‌ری داری سیدری بێ دڕك.
  و داری مۆزی هۆنراو به‌ هێشووه مۆز.‌
  و سێبه‌ری به‌رده‌وام.
  وه‌ ئاوی تاڤگه‌ی و ئاوی ڕه‌وان.
  وه‌ میوه‌هاتی زۆر.
  که‌ هه‌رگیز ته‌واو نابێ و قه‌ده‌غه‌ش ناکرێ.
  و حۆری یانی باڵا به‌رزو به‌ڕێز.
  که‌ ئێمه‌ دروستمان کردوون به‌ دروست کردنێکی زۆر جوان.
  وه‌ گێڕاومانن به‌ کچانی.
  ئه‌ویندارانی هاوته‌مه‌نان.
  بۆ یارانی لای ڕاست.
  کۆمه‌ڵێکی زۆرن له‌ (گه‌لانی) پێشینان.
  کۆمه‌ڵێکی زۆرن له‌ پاشینان (ئوممه‌تی موحه‌ممه‌د(صلی الله‌ علیه‌ وسلم))؟.
  وه‌ هاوڕێیانی لای چه‌پ کام هاوڕێیانی لای چه‌پ؟.
  له‌ناو گڕی دۆزه‌خ و ئاوی له‌کوڵ دان.
  وه‌ له‌ سێبه‌ری چڕه‌ دووکه‌ڵی ڕه‌ش دان.
  نه‌ فێنکه‌ و نه‌ که‌ڵکیشی هه‌یه‌.
  چونکه‌ به‌ڕاستی ئه‌مانه‌ له‌مه‌وپێش خۆش گوزه‌ران بوون.
  وه‌ به‌رده‌وام بوون له‌سه‌ر گوناهه‌ گه‌وره‌که‌ واته‌ هاوه‌ڵ دانان بۆ خوا.
  وه‌ ده‌یان وت ئایا  ئه‌گه‌ر مردین و بوین به‌خۆڵ و ئێسکی ڕزیو ئایا ئێمه‌ زیندوو ئه‌کرێینه‌وه‌.
  یاخود باووباپیرانمان زیندوو ئه‌کرێنه‌وه‌.
  ئه‌ی موحه‌ممه‌د(صلی الله‌ علیه‌ وسلم) بڵێ بێگومان هه‌موو پێشینان و پاشینان.
  کۆده‌بنه‌وه‌ له‌ ژووانگه‌ی ڕۆژی دیاری کراودا.
  پاشان ئێوه‌ ئه‌ی گومڕایانی بێ باوه‌ڕان.
  بێگومان له‌ (به‌ری) دره‌ختی ژه‌قنه‌مووت ده‌خۆن.
  جا ورگی خۆتانی لێ پڕ ده‌که‌ن.
  ئینجا ئاوی کوڵاوی به‌سه‌ردا ده‌خۆنه‌وه‌.
  ده‌یخۆنه‌وه وه‌‌کو خوارد‌نه‌وه‌ی (حوشترانی) تینوو.
  ئه‌مه‌ میوانداری ئه‌وانه‌ له‌ ڕۆژی قیامه‌ت دا.
  ئێمه‌ دروست مان کردوون ئه‌ی بۆ بڕوا ناکه‌ن به‌ زیندوو بوونه‌وه‌.
  جا پێم بڵێن ئه‌و مه‌نی یه‌ی که‌ ده‌یڕێژنه‌ ناو منداڵدانه‌وه‌؟.
  ئایا ئێوه‌ دروستی ده‌که‌ن؟ یان ئێمه‌ین به‌دی هێنه‌رین.
  ئێمه‌ له‌ناوتاندا مردنمان داناوه‌ وه‌ که‌س پێش ده‌سه‌ڵاتی ئێمه‌ ناکه‌وێ.
  که‌ له‌ جیاتی ئێوه‌ نه‌وه‌ی تر بێنین وه‌ دروستتان بکه‌ینه‌وه‌ به‌شێوه‌یه‌ك که‌ هیچی لێ نازانن.
  سوێند به‌خوا بێگومان ئێوه‌ له‌ به‌دی هێنانی یه‌که‌می ئاگادارن ئیتر بۆ بیر ناکه‌نه‌وه‌.
  جا پێم بڵێن ئه‌و تۆوه‌ی که‌ ده‌یچێنن.
  ئایا ئێوه‌ ده‌یڕوێنن؟ یا ئێمه‌ین ده‌یڕوێنین؟.
  ئه‌گه‌ر بمانویستایه‌ ئه‌و (ڕواوه‌) مان ده‌گێڕا به‌ پووش و کا ئینجا ده‌ستان ده‌کرد به‌ قسه‌ی بێ که‌ڵك.
  ده‌تان وت به‌ڕاستی زه‌ره‌ر لێ که‌وتوو ئێمه‌ین.
  به‌ڵکو ئێمه‌ له‌ ڕزق بێ به‌شین.
  جا پێم بڵێن ئه‌و ئاوه‌ی که‌ ده‌یخۆنه‌وه‌.
  ئایا ئێوه‌ له‌ هه‌وره‌وه‌ ده‌یبارێنن، یا ئێمه‌ ده‌یبارێنین.
  ئه‌گه‌ر بمانویستایه‌ ده‌مان کرد به‌ ئاوێکی زۆر سوێری تاڵ، ئیتر بۆ سوپاسی خوا ناکه‌ن.
  پێم بڵێن ئه‌و گڕه‌ی که‌ دای ده‌گیرسێنن.
  ئایا ئێوه‌ داره‌که‌یتان به‌دی هێناوه‌؟ یا ئێمه‌ به‌دی هێنه‌رین؟.
  ئێمه‌ ئه‌و (ئاگره‌) مان کردووه‌ به‌هۆی یاد خه‌ره‌وه‌ (ی ئاگری دۆزه‌خ) وه‌ (کردومانه‌ته‌) هۆی که‌ڵك لێ وه‌رگرتن بۆ گه‌شتیاران.
  جا که‌واته‌ یادی په‌روه‌ردگاری گه‌وره‌ی خۆت به‌ پاکی بکه‌.
  جا سوێندبێ به‌ شوێنی (هه‌ڵهاتن و ئاوا بوونی) ئه‌ستێره‌کان.
  به‌ڕاستی ئه‌م سوێنده‌ ئه‌گه‌ر بزانن سوێندێکی زۆر گه‌وره‌یه‌.
  که‌ بێگومان ئه‌مه‌ قورئانێکی گه‌وره‌و به‌ڕێزه‌.
  له‌ناو کتێبێکی شاراوه‌دایه‌ که‌ (لوح المحفوض) ه‌.
  جگه‌ له‌ (فریشته‌ی) پاکان که‌س ده‌ستی لێ نادات.
  نێردراوه‌ته‌ خواره‌وه‌ له‌لایه‌ن په‌روه‌ردگاری جیهانیانه‌وه‌.
  ده‌ی ئایا ئێوه‌ به‌م قورئانه‌ باوه‌ڕ ناکه‌ن.
  وه‌ له‌جیاتی سوپاس گوزاری له‌سه‌ر ڕۆزیتان ئێوه‌ باوه‌ڕ ناهێنن.
  ده‌ی بۆچی کاتێ گیان (ی نه‌خۆشه‌که‌تان) ده‌گاته‌ گه‌روو.
  وه‌ ئێوه‌ له‌وکاته‌دا ته‌ماشا ده‌که‌ن.
  له‌وکاته‌دا ئێمه‌ له‌ ئێوه‌ نزیك ترین له‌و (که‌سه‌ی له‌ سه‌ره‌مه‌رگ دایه‌) به‌ڵام ئێوه‌ ئێمه‌ نابینن.
  ده‌ی بۆچی ئه‌گه‌ر ئێوه‌ (زیندوو ناکرێته‌وه‌و) پاداشت نادرێته‌وه‌.
  ڕۆحی (مردووه‌که‌تان) بگێڕنه‌وه‌ ئه‌گه‌ر ڕاست ده‌که‌ن.
  ئینجا ئه‌گه‌ر ئه‌و (که‌سه‌ی له‌ گیانه‌ڵایه‌) له‌ نزیك کراوان بێ له‌خوا.
  ئه‌وه‌ حه‌سانه‌وه‌و بۆنی خۆش و به‌هه‌شتی پڕ له‌ نازو نیعمه‌تی بۆ هه‌یه‌.
  وه‌ ئه‌گه‌ر له‌ هاوه‌ڵانی ده‌ستی ڕاست بێ.
  ئه‌وه‌ سه‌لامه‌تی و بێ زیانی بۆ تۆ (چونکه‌) تۆ له‌ یارانی ده‌ستی ڕاستی.
  به‌ڵام ئه‌گه‌ر له‌ بێ باوه‌ڕانی گومڕایان بێ.
  ئه‌وه‌ میوانداری یه‌که‌ی ئێجگار گه‌رمه‌.
  وه‌ چوونه‌ ناو دۆزه‌خه‌.
  به‌ڕاستی ئه‌وه‌ی (که‌ له‌م سوره‌ته‌دا باسکرا) حه‌ق و بێگومانه‌.
  جا که‌وابوو به‌ پاکی یادی په‌روه‌ردگاری گه‌وره‌ی خۆت بکه‌.
  هه‌رچی له‌ ئاسمانه‌کان و زه‌وی دا هه‌یه‌ ستایشی خوا ده‌که‌ن وه‌ هه‌ر ئه‌وه‌ باڵا ده‌ستی کاربه‌جێ.
  هه‌ر بۆ ئه‌وه‌ ده‌سه‌ڵات و خاوه‌نیه‌تی ئاسمانه‌کان و زه‌وی ده‌ژێنێ ده‌مرێنێ، وه‌ ئه‌و ده‌سه‌ڵاتی به‌سه‌ر هه‌موو شتێکدا هه‌یه‌.
  هه‌ر ئه‌وه‌ یه‌که‌مین و دواهه‌مین وه‌ دیارو نادیار وه‌ ئه‌و به‌ هه‌موو شتێك ئاگایه‌.
  خوا ئه‌و زاته‌یه‌ که‌ ئاسمانه‌کان و زه‌وی دروست کردووه‌ له‌ شه‌ش ڕۆژدا پاشان ڕۆشته‌ سه‌ر عه‌رش (باوه‌ڕمان پێ یه‌تی به‌و شێوه‌ی شیاوی خوا بێ) ده‌زانێت چی ده‌چێته‌ ناوی زه‌وی وه‌چی لێ دێته‌ ده‌ره‌وه‌، وه‌چی له‌ ئاسمانه‌وه‌ دێته‌ خوار وه‌چی بۆ سه‌رده‌که‌وێ وه‌ له‌هه‌ر کوێ بن خوا له‌ گه‌ڵتانه‌ وه‌ خوا بینایه‌ به‌ هه‌رچی که‌ ده‌یکه‌ن.
  خاوه‌ندارێتی ئاسمانه‌کان و زه‌وی هه‌ر بۆ ئه‌وه‌ وه‌ هه‌موو کارێك هه‌ر بۆ لای خوا ده‌گه‌ڕێنرێته‌وه‌.
  شه‌و ده‌بات به‌ ناو ڕۆژدا (له‌ هاوین و پایزدا) وه‌ ڕۆژ ده‌بات به‌ ناو شه‌ودا (له‌ زستان و به‌هاردا) وه‌ ئه‌و (خوا) ئاگاداره‌ به‌ نیازی ناو دڵان.
  باوه‌ڕ بهێنن به‌خوا و پێغه‌مبه‌ره‌که‌ی و ببه‌خشن له‌و سامانه‌ی که‌خوا ئێوه‌ی کردووه‌ به‌جێ نشینی پێشینان تیایدا ئینجا ئه‌وانه‌تان که‌ باوه‌ڕی هێناوه‌ و دارایی یان به‌خشیووه‌ پاداشتی گه‌وره‌یان بۆ هه‌یه‌.
  ئه‌وه‌ چیتانه‌ بۆ باوه‌ڕ به‌خوا ناهێنن؟ که‌ پێغه‌مبه‌ر بانگتان ده‌کات که‌ باوه‌ڕ به‌ په‌روه‌ردگارتان بێنن له‌ کاتێکدا که‌ بێگومان خوا په‌یمانی (باوه‌ڕ هێنانی) لێ وه‌رگرتوون ئه‌گه‌ر ئێوه‌ باوه‌ڕدارن.
  خوا ئه‌و زاته‌یه‌ ده‌نێرێ بۆ به‌نده‌ی خۆی (که‌ موحه‌ممه‌د(صلی الله‌ علیه‌ وسلم)) ه‌ به‌ڵگه‌و ئایه‌تانی ڕوونی تا له‌ تاریکستانی (گومڕایی) ده‌رتان بێنێ بۆ ناو ڕووناکی وه‌ به‌ڕاستی خوا به‌رامبه‌ر ئێوه‌ به‌سۆزو میهره‌بانه‌.
  ئه‌وه‌ چیتانه‌ که‌وا هیچ نابه‌خشن له‌ ڕێ ی خوادا له‌ کاتێکدا میراتی ناو ئاسمانه‌کان و زه‌وی بۆ خوا ده‌مێنێته‌وه‌ یه‌کسان نین ئه‌وانه‌تان که‌ له‌پێش گرتنی (مه‌ککه‌) دا ماڵیان به‌خشیوو جه‌نگاون (له‌گه‌ڵ ئه‌وانه‌ی له‌ دوای فه‌تح ئه‌و کارانه‌ بکه‌ن) ئه‌وانه‌ پله‌ و پایه‌یان زۆر گه‌وره‌تره‌ له‌وانه‌ی که‌ له‌دوای (گرتنی مه‌ککه‌) ماڵیان به‌خشیووه‌و جه‌نگاون وه‌ به‌هه‌ر دوولا خوا به‌ڵێنی به‌هه‌شتی داوه‌ وه‌ خوا ئاگاداره‌ به‌وه‌ی که‌ ده‌یکه‌ن.
  کێ یه‌ ئه‌و که‌سه‌ی قه‌رز ده‌دات به‌خوا به‌ قه‌رزێکی چاك تا خواش چه‌ند به‌رامبه‌ر بیداته‌وه‌ وه‌  پاداشتی زۆر چاکی بۆ هه‌یه‌.
  له‌ ڕۆژێکدا که‌ تۆ پیاوان و ئافره‌تانی ئیماندار ده‌بینیت که‌ ڕووناکی (باوه‌ڕیان) له‌ پێشیانه‌وه‌و له‌لای ڕاستی یانه‌وه‌ ده‌ڕوات، (پێیان ده‌ڵێن) مژده‌ی ئێوه‌ ئه‌مڕۆ به‌هه‌شتانێکه‌ که‌ ڕووباری زۆر به‌ژێریاندا ده‌ڕوات تیا ده‌مێننه‌وه‌ به‌ هه‌میشه‌یی هه‌ر ئه‌وه‌یه‌ سه‌رکه‌وتنی گه‌وره‌.
  له‌و ڕۆژه‌دا پیاوان و ئافره‌تانی دووڕوو ده‌ڵێن به‌وانه‌ی که‌ باوه‌ڕ داربوون سه‌یرێکمان بکه‌ن تا له‌ ڕووناکیتان تروسکێك وه‌رگرین پێیان ده‌وترێ بگه‌ڕێنه‌وه‌ بۆ دواوه‌ی خۆتان وه‌ داوای ڕووناکی بکه‌ن بۆ خۆتان یه‌کسه‌ر شوورایه‌ك ده‌کێشرێ له‌ نێوانیاندا که‌ ده‌رگایه‌کی تێدایه‌ ڕووی ناوه‌وه‌ی ڕه‌حمه‌تی تیایه‌ ده‌ره‌وه‌یشی ڕووی له‌ سزایه‌.
  دووڕوان ئیمانداران بانگ ده‌که‌ن و ده‌ڵێن ئایا ئێمه‌ له‌گه‌ڵ ئێوه‌ نه‌بوین (له‌ نوێژو ڕۆژوودا) ئیمانداران ده‌ڵێن: به‌ڵێ له‌گه‌ڵماندا بوون به‌ڵام ئێوه‌ خۆتان خه‌ڵه‌تاند (دووڕوو پیلان گێڕبوون) وه‌ چاوه‌ڕوانی (نه‌مانی باوه‌ڕدارانتان) ده‌کردو دوودڵ بوون وه‌ هیواو ئاوات فریوی دان تا فه‌رمانی خوا هات (و مردن) وه‌ شه‌یتان فریوی دان به‌ لێبورده‌یی خوای گه‌وره‌. 
  ئه‌مڕۆ هیچ بریتی یه‌ك وه‌رناگیرێ نه‌ له‌ ئێوه‌ وه‌ نه‌ له‌ بێ باوه‌ڕان بۆ ڕزگار بوونتان جێگاتان ئاگری دۆزه‌خه‌ ئه‌و ئاگره‌ شیاوتانه‌ ئای سه‌رئه‌نجامێکی چه‌ند خراپه‌.
  ئایا وه‌ختی ئه‌وه‌ نه‌هاتووه‌ بۆ بڕواداران که‌ دڵیان ملکه‌چی بێ بۆ ئامۆژگاری خوا و ئه‌و قورئانه‌ی که‌ ناردویه‌تیه‌ خواره‌وه‌؟ وه‌ك ئه‌و که‌سانه‌ (جووله‌که‌و گاوور) مه‌بن که‌ له‌مه‌وپێش کتێبی ئاسمانیان پێدرا وه‌ ماوه‌یه‌کی دووروو درێژیان به‌سه‌ردا تێپه‌ڕی ئینجا دڵیان ڕه‌ق بوو وه‌ زۆربه‌یان یاخی و له‌ سنوور ده‌رچوون.
  بێگومان بزانن که‌ خوا زه‌وی زیندوو ده‌کاته‌وه‌ دوای مردنی بێگومان نیشانه‌و به‌ڵگه‌کانمان بۆ ڕوون کردونه‌ته‌وه‌ تا بیربکه‌نه‌وه‌.
  بێگومان پیاوان و ژنانی خێرخواز ئه‌وانه‌ش قه‌رز ده‌ده‌ن به‌خوا به‌ قه‌رزێکی چاك (یارمه‌تی هه‌ژاران ده‌ده‌ن) چه‌ند به‌رامبه‌ر ده‌یاندرێته‌وه‌ وه‌ بۆ ئه‌وان هه‌یه‌ پاداشتی زۆر چاك.
  وه‌ ئه‌وانه‌ی باوه‌ڕیان هێناوه‌ به‌خواو به‌ پێغه‌مبه‌رانی ئه‌وانه‌ خۆیانن ڕاست گۆیان وه‌ شه‌هیدان له‌لای په‌روه‌ردگاریان خاوه‌ن پاداشت و نورو ڕووناکی خۆیانن وه‌ ئه‌وانه‌ی که‌ بێ باوه‌ڕ بوون و به‌ڵگه‌و نیشانه‌کانی ئێمه‌یان به‌درۆ ‌زانی ئه‌وانه‌ هاوه‌ڵی ئاگری دۆزه‌خن.
  وه‌ بزانن که‌ بێگومان ژیانی دنیا ته‌نها گاڵته‌و گه‌مه‌و ڕازاندنه‌وه‌و خۆهه‌ڵکێشانه‌ له‌ نێوانیاندا و لاف لێدانه‌ به‌ دارایی و منداڵی زۆره‌وه‌ وه‌ك بارانێك وایه‌ که‌ حاسڵاته‌که‌ی جووتیاران دڵخۆش بکات پاشان وشك ببێ و به‌ زه‌ردی بیبینی له‌ پاشان ببێت به‌ پووش و په‌ڵاش له‌ ڕۆژی دوایشدا سزای توندو سه‌خت (هه‌یه‌ بۆ دنیا په‌رستان) وه‌ لێبوردن و ڕه‌زامه‌ندی یه‌ له‌لایه‌ن خواوه‌ (بۆ خوا ناسان) وه‌ ژیانی دنیا هیچ نی یه‌ جگه‌ ڕابواردنێکی خه‌ڵه‌تێنه‌وه‌.
  پێشبڕکێ بکه‌ن بۆ (ده‌ست خستنی) لێخۆشبوون له‌لایه‌ن په‌روه‌ردگارتانه‌وه‌ وه‌ بۆ به‌هه‌شتێك که‌ پانتایی یه‌که‌ی به‌وێنه‌ی پانتایی ئاسمان و زه‌وی یه‌ ئاماده‌کراوه‌ بۆ ئه‌وانه‌ی باوه‌ڕیان هێناوه‌ به‌خواو پێغه‌مبه‌رانی ئه‌و (پاداشته‌) به‌خششێکی خوایی یه‌ ده‌یدات به‌ هه‌رکه‌س که‌ خۆی بیه‌وێت وه‌خوا خاوه‌نی به‌خششی گه‌وره‌یه‌.
  هیچ زیان و به‌ڵایه‌ك ڕووی نه‌داوه‌ نه‌ له‌زه‌وی و نه‌ له‌خودی خۆتاندا ئیللا له‌ (لوح المحفوض) دا نوسراوه‌ پێش ئه‌وه‌ی به‌دی بهێنین بێگومان ئه‌وه‌ بۆ خوا زۆر ئاسانه‌.
  تا خه‌فه‌ت نه‌خۆن بۆ ئه‌وه‌ی له‌ ده‌ستتان چووه‌ وه‌ دڵخۆش و غه‌ڕا نه‌بن به‌وه‌ی که‌ پێ ی داوون وه‌ خوا هیچ خۆ به‌زل زانێکی شانازی که‌ری خۆش ناوێت.
  ئه‌وانه‌ی چروکی و ڕه‌زیلی ده‌که‌ن وه‌ فه‌رمان به‌خه‌ڵکیش ده‌که‌ن ڕه‌زیل و چروك بن وه‌ هه‌رکه‌س پشت هه‌ڵکات ئه‌وه‌ بێگومان خوا هه‌رخۆی بێ نیازی سوپاس کراوه‌.
  سوێند به‌خوا به‌ڕاستی ئێمه‌ پێغه‌مبه‌رانی خۆمانمان ناردووه‌ به‌ به‌ڵگه‌و موعجیزه‌ی ڕوونه‌وه‌ وه‌ کتێبی (ئاسمانی) و ته‌رازوی دادمان له‌گه‌ڵا ناردن بۆ ئه‌وه‌ی خه‌ڵکی به‌ دادگه‌ری ڕه‌فتار بکه‌ن (له‌ناو خۆیاندا) وه‌ ئاسنمان دروست کرد که‌ ئه‌وه‌ی هێزی به‌تینی جه‌نگیی هه‌یه‌ به‌وه‌ وه‌ سوودێکی زۆری هه‌یه‌ بۆ خه‌ڵکی وه‌تا خوا ده‌ری خات چ که‌سێ یارمه‌تی (ئایینی) خواو پێغه‌مبه‌رانی ده‌دات که‌ په‌نهانیشه‌ بێگومان خوا به‌هێزو ده‌سه‌ڵاته‌.
  سوێند به‌خوا بێگومان نووح و ئیبراهیم مان ڕه‌وانه‌کرد وه‌ له‌ ناوچه‌کانیشیاندا پێغه‌مبه‌رێتی و کتێبی ئاسمانیمان دانا ئینجا هه‌ندێکیان ڕێنموونیان وه‌رگرت وه‌ زۆریشیان یاخی و کافر بوون.
  له‌ پاشان به‌ شوێن ئه‌واندا دیسان پێغه‌مبه‌رانی خۆمانمان نارد وه‌ دواتر عیسای کوڕی مه‌ریه‌ممان نارد وه‌ ئینجیلمان پێ به‌خشی وه‌ له‌ دڵی ئه‌وانه‌دا که‌ شوێنی که‌وتوون سۆزو به‌زه‌ییمان دروست کرد وه‌ گۆشه‌گیری یه‌ك که‌ خۆیان دایان هێنابوو که‌ ئێمه‌ ئه‌وه‌مان له‌سه‌ر پێویست نه‌ کردبوون به‌ڵام خۆیان دایان هێنا بۆ ڕه‌زامه‌ندی خوا که‌چی وه‌ك پێویست بوو پارێزگاری ئه‌و گۆشه‌گیریه‌یان نه‌کرد ئێمه‌ش به‌خشیمان به‌وانه‌یان که‌ باوه‌ڕیان هێنابوو پاداشتی خۆیان وه‌ زۆریشیان له‌ سنوور ده‌رچوون.
  ئه‌ی ئه‌و که‌سانه‌ی باوه‌ڕتان هێناوه‌ له‌خوا بترسن و باوه‌ڕ بێنن به‌ پێغه‌مبه‌ره‌که‌ی دوو به‌شتان له‌ ڕه‌حمه‌ت و به‌خششی خۆی پێ ببه‌خشێ وه‌ ڕووناکی یه‌کتان ده‌داتێ که‌ ڕێنموونی پێ بکه‌ن و لێتان خۆش ده‌بێت وه‌ خوا لێ خۆشبووی میهره‌بانه‌.
  تا ئه‌و خاوه‌ن په‌ڕاوه‌ ئاسمانیه‌کان بزانن که‌ ده‌سه‌ڵاتیان نی یه‌ به‌سه‌ر هیچێك له‌ به‌خشیشی خوا وه‌ هه‌رچی به‌خشش هه‌یه‌ به‌ ده‌ست خوایه‌ ده‌یدات به‌ هه‌ر که‌سێك که‌ خۆی بیه‌وێت وه‌ خوا خاوه‌نی به‌خششی زۆر گه‌وره‌یه‌.
  به‌ڕاستی خوا بیستی وته‌ی ئه‌و ژنه‌ی که‌ له‌ باره‌ی مێرده‌که‌یه‌وه‌ گفتوگۆی له‌گه‌ڵ ئه‌کردی وه‌ سکاڵای خۆی بۆ لای خوا ئه‌برد وه‌ خوا گوێی له‌ وتووێژی هه‌ردووکتان بوو به‌ڕاستی خوا بیسه‌ری بینایه‌‌.
  ئه‌وانه‌تان که‌ ‌‌‌ظهار ده‌که‌ن له‌گه‌ڵ ژنه‌کانیاندا (پێیان ده‌ڵێن وه‌ك دایکمان وان) ئه‌وانه‌ دایکی ئه‌وان نیین دایکی ئه‌وان هه‌ر ئه‌و ژنانه‌ن که‌ ئه‌وانیان لێ بووه‌، وه‌ بێگومان ئه‌وانه‌ گفتارێکی خراپی ناپه‌سه‌ند ده‌ڵێن و درۆ ده‌که‌ن وه‌ به‌ڕاستی خوا لێ خۆش بووی بوورده‌یه‌.
  ئه‌وانه‌ی ظهار ده‌که‌ن له‌گه‌ڵ هاوسه‌ره‌کانیان له‌پاشان ده‌گه‌ڕێنه‌وه‌(په‌شیمان ده‌بنه‌وه‌) له‌وه‌ی که‌ وتویانه‌(واته‌ خێرا ته‌ڵاقیان ناده‌ن) ئه‌وه‌ پێویسته‌ به‌نده‌یه‌ك ئازاد بکه‌ن له‌ پێش ئه‌وه‌ی به‌یه‌ك بگه‌ن به‌م که‌فاره‌ته‌ی(که‌ له‌سه‌رتان پێویست کراوه‌) ئامۆژگاری ده‌کرێن پێ ی وه‌ خوا شاره‌زایه‌ به‌وه‌ی که‌ ده‌یکه‌ن.
  ئینجا ئه‌گه‌ر یه‌کێك (به‌نده‌ی) ده‌ست نه‌که‌وت ئه‌وه‌ با دوو مانگ به‌ڕۆژوو بێت له‌سه‌ر یه‌ك پێش ئه‌وه‌ی بچنه‌ لای یه‌ك ئه‌گه‌ر یه‌کێك نه‌یتوانی (دوو مانگ به‌ ڕۆژوو بێت) ئه‌وه‌ با نانی شه‌ست هه‌ژار  بدات ئه‌و (که‌فاره‌تانه‌ که‌ له‌سه‌رتان پێویست کراوه‌) بۆ ئه‌وه‌یه‌ باوه‌ڕ بکه‌ن به‌ خوا و پێغه‌مبه‌ری خوا (مل که‌چی فه‌رمانی خواو پێغه‌مبه‌ری خوابن) وه‌ ئه‌وانه‌ سنوورانی خوان وه‌ بۆ بێ باوه‌ڕان هه‌یه‌ سزای سه‌خت.
  بێگومان ئه‌وانه‌ی دژایه‌تی و سه‌ر پێچی خواو پێغه‌مبه‌ری خوا ده‌که‌ن ڕیسواو سه‌ر شۆڕ ده‌کرێن هه‌ر وه‌ك ئه‌وانه‌ی پێش ئه‌مان ڕیسواو سه‌رشۆڕ بوون (چۆن نافه‌رمانی ده‌که‌ن) له‌ کاتێکدا دڵنیان که‌ ئێمه‌ به‌ڵگه‌ی ڕوونمان ناردۆته  خواره‌وه‌ وه‌ بۆ بێ باوه‌ڕان سزای ڕیسواکه‌ر هه‌یه‌.
  له‌ ڕۆژێکدا که‌ خوا هه‌موویان تێکڕا زیندوو ده‌کاته‌وه‌ پاشان هه‌واڵیان پێ ده‌دات به‌وه‌ی که‌ کردوویانه‌ که‌ خوا هه‌مووی هه‌ڵژماردووه‌ ، وه‌ خۆیان له‌ بیریان چووه‌، وه‌ خوا به‌سه‌ر هه‌موو شتێکدا ئاگاداره‌.
  ئایا نه‌ت زانیوه‌ که‌ خوا ده‌زانێ چی له‌ ئاسمانه‌کان وه‌ چی له‌ زه‌وی دایه‌ چپه‌ی هیچ سێ که‌سێك نی یه‌ که‌ خوا چواره‌میان نه‌بێ وه‌ چپه‌ی هیچ پێنج که‌سێك نی یه‌ که‌ ئه‌و شه‌شه‌میان نه‌بێت وه‌ نه‌ که‌متر له‌و ژماره‌ نه‌ زۆرتر نی یه‌ مه‌گه‌ر خوایان له‌گه‌ڵدایه‌ له‌ هه‌ر جێگایه‌ك دا بن پاشان له‌ڕۆژی دوایی دا ئاگاداریان ده‌کاته‌وه‌ به‌وه‌ی که‌ کردوویانه‌ به‌ڕاستی خوا به‌ هه‌موو شتێك ئاگادارو زانایه‌.
  ئایا سه‌رنجت نه‌داوه‌ به‌لای ئه‌وانه‌ی که‌ قه‌ده‌غه‌ کران له‌ چپه‌ پاشان ده‌گه‌ڕێنه‌وه‌ بۆ ئه‌وه‌ی لێیان قه‌ده‌غه‌ کرابوو وه‌ له‌گه‌ڵ یه‌کتریدا به‌ چپه‌ ئه‌دوێن ده‌رباره‌ی گوناهو ده‌ست درێژی و بێ فه‌رمانی پێغه‌مبه‌ر(صلی الله‌ علیه‌ وسلم) وه‌ کاتێ بێن بۆ لات سه‌لامت لێ ده‌که‌ن به‌ شێوه‌یه‌ك که‌ خوا به‌و جۆره‌ سه‌لامی لێ نه‌کردوویت وه‌ له‌دڵی خۆیاندا ده‌ڵێن: (ئه‌گه‌ر پێغه‌مبه‌ره‌) بۆچی خوا سزامان نادات به‌هۆی ئه‌و قسانه‌ی که‌ پێ ی ده‌ڵێن دۆزه‌خیان به‌سه‌ که‌ده‌چنه‌ ناویه‌وه‌ (هه‌ڵی ده‌گیرسێنن) که‌ جێگایه‌کی زۆر خراپه‌.
  ئه‌ی ئه‌وانه‌ی که‌ بڕواتان هێناوه‌ که‌ چپه‌تان کرد به‌ چپه‌ باسی گوناهو ده‌ست درێژی و سه‌رپێچی پێغه‌مبه‌ر مه‌که‌ن وه‌ باسی چاکه‌ و پارێزکاری و له‌ خوا ترسان بکه‌ن وه‌ خۆتان بپارێزن له‌و خوایه‌ی که‌ هه‌ر لای ئه‌و کۆ ده‌کرێنه‌وه‌.
  بێگومان چپه‌ له‌ شه‌یتانه‌وه‌یه‌ و به‌س تا ئه‌وانه‌ی که‌ بڕوایان هێناوه‌ دڵته‌نگ بکات له‌ کاتێکدا که‌ هه‌رچی زیان بێ پێیان ناگه‌یه‌نێت مه‌گه‌ر به‌ فه‌رمانی خوا ئیماندارانیش به‌ ته‌نها پشت به‌خوا ببه‌ستن.
  ئه‌ی ئه‌و که‌سانه‌ی که‌ باوه‌ڕتان هێناوه‌ کاتێك پێیان وترا، له‌ کۆڕ و دانیشتگاکاندا جێگه‌ بکه‌نه‌وه‌(فراوانی بکه‌ن) ئێوه‌ش فراوانی بکه‌ن خواش گوشادی به‌ ئێوه‌ ده‌دات وه‌ کاتێك پێتان وترا هه‌ستن ، ئێوه‌ش هه‌ستن خواش پایه‌ی ئه‌و که‌سانه‌ به‌رز ده‌کاته‌وه‌ له‌ ئێوه‌ که‌ بڕوایان هێناوه‌ ، وه‌ ئه‌وانه‌ی که‌ زانستیان پێ به‌خشراوه‌ به‌ چه‌ند پله‌یه‌ك (پله‌یان به‌رز ده‌کاته‌وه‌) وه‌ خوا شاره‌زایه‌ به‌وه‌ی ده‌یکه‌ن.
  ئه‌ی ئه‌و که‌سانه‌ی که‌ باوه‌ڕتان هێناوه‌ هه‌ر کاتێ (ویستان) قسه‌ی په‌نهانی له‌گه‌ڵ پێغه‌مبه‌ردا(صلی الله‌ علیه‌ وسلم) بکه‌ن ئه‌وه‌ پێش چپه‌ کردنه‌که‌تان خێرێك بکه‌ن ئه‌مه‌ بۆ خۆتان چاکتر و پاکتره‌ ئینجا ئه‌گه‌ر هیچتان نه‌بوو ئه‌وه‌ بێگومان خوا لێخۆش بوو میهره‌بانه‌.
  ئایا ده‌ترسان (له‌ هه‌ژاری) پێش چپه‌ کردنه‌که‌تان خێرێك بکه‌ن ئینجا ئه‌گه‌ر خێره‌که‌تان نه‌کرد و خواش ته‌وبه‌ی لێ گیراکردن ئه‌وسا نوێژ بکه‌ن و زه‌کات بده‌ن وه‌ گوێڕایه‌ڵی خواو پێغه‌مبه‌ره‌که‌ی بکه‌ن وه‌ خوا شاره‌زایه‌ به‌وه‌ی که‌ ده‌یکه‌ن.
  ئایا بۆ سه‌رنجێك ناده‌ی به‌ لای ئه‌وانه‌ی که‌ دۆستایه‌تی ئه‌که‌ن له‌گه‌ڵ هۆزێك که‌ خوا غه‌زه‌بی لێگرتوون ئه‌وان نه‌ له‌ ئێوه‌ن و نه‌ له‌ ئه‌وانن وه‌ سوێند ده‌خۆن به‌درۆ له‌ کاتێکدا خۆیان ده‌زانن درۆ ده‌که‌ن.
  خوا سزای دژواری بۆ ئاماده‌ کردوون به‌ڕاستی ئه‌وه‌ی ئه‌وان ده‌یانکرد کارێکی ناپه‌سه‌ند بوو.
  سوێنده‌کانیان کردبووه‌ قه‌ڵغان و به‌رگری (خه‌ڵك) یان کرد له‌ ڕێبازی خوا ئینجا بۆ ئه‌وان هه‌یه‌ سزای ڕیسواکه‌ر.
  ماڵ و منداڵیان هیچ سوودێکی نی یه‌ بۆیان ئه‌وانه‌ یار و هاوده‌می ئاگرن تیا ده‌مێننه‌وه‌ به‌ هه‌میشه‌یی.
  له‌ ڕۆژێکدا که‌ خوا هه‌موویان زیندوو ده‌کاته‌وه‌ ئه‌وسا سوێندی بۆ ده‌خۆن هه‌ر چۆنێ سوێندیان ده‌خوارد بۆ ئێوه‌ (له‌ دنیادا) وه‌ وا ده‌زانن شتێکیان به‌ ده‌سته‌وه‌یه‌ با بزانن به‌ڕاستی هه‌ر ئه‌وانن درۆزن.
  شه‌یتان به‌ سه‌ریاندا زاڵ بووه‌ (به‌ جۆرێك) که‌ یادی خوای له‌ بیر بردوونه‌ته‌وه‌ ئه‌وانه‌ حیزبی شه‌یتانن با بزانن به‌ڕاستی هه‌ر حیزبی شه‌یتان زه‌ره‌رمه‌نده‌.
  به‌ڕاستی ئه‌وانه‌ی که‌ دوژمنایه‌تی خوا و پێغه‌مبه‌ری خوا ده‌که‌ن ئه‌وانه‌ له‌ ڕیسوا ترینی خه‌ڵکن.
  خوا نووسیوێتی که‌ بێگومان من و پێغه‌مبه‌رانم سه‌رده‌که‌وین به‌ڕاستی خوا توانای باڵاده‌سته‌.
  که‌سانێکت ده‌ست ناکه‌وێ که‌ باوه‌ڕیان هه‌بێت به‌ خوا و به‌ ڕۆژی دوایی که‌ دۆستایه‌تی بکه‌ن له‌گه‌ڵ ئه‌وانه‌ی دژایه‌تی خوا و پێغه‌مبه‌ری خوا ده‌که‌ن هه‌ر چه‌نده‌ ئه‌و دوژمنانه‌ش باوکیان بن یا کوڕ و برا و خزمیان بن ئه‌وانه‌ خوا باوه‌ڕی له‌ دڵیاندا چه‌سپاندووه‌ وه‌ پشتیوانی کردوون به‌ گیانێك له‌ لایه‌ن خۆیه‌وه‌ وه‌ ده‌یانخاته‌ به‌هه‌شتانێکه‌وه‌ که‌ جۆگه‌ ئاوی زۆر ده‌ڕوات به‌ژێر دره‌خته‌کانیاندا به‌ هه‌میشه‌یی تێیدا ده‌مێننه‌وه‌ خوا لێ یان ڕازی بووه‌ ئه‌وانیش له‌ خوا ڕازی بوون ئه‌وانه‌ حیزبوڵڵان ئاگادار بن که‌ ته‌نها حیزبوڵڵا ڕزگار و سه‌رفرازن.
  هه‌رچی له‌ ئاسمانه‌کان و زه‌وی دایه‌ به‌ پاکی یادی خوا ده‌کات وه‌ ته‌نها ئه‌و زاڵی کاردروسته‌.
  خوا زاتێکه‌ بێ باوه‌ڕانی خاوه‌ن کتێبی ده‌رکرد له‌ ماڵ و شوێنی خۆیان بۆ یه‌که‌م کۆبوونه‌وه‌ به‌ ته‌ما نه‌بوون (ئه‌ی موسوڵمانینه‌) که‌ (له‌ قه‌ڵاکانیان) ده‌ربچن خۆشیان وایان ده‌زانی که‌ قه‌ڵاکانیان ده‌یانپارێزێ له‌ (سزای) خوا بۆیه‌ (سزای) خوایان بۆهات له‌ شوێنێکه‌وه‌ که‌ گومانیان بۆی نه‌ده‌چوو وه‌ خوا ترسێکی خسته‌ ناو دڵیانه‌وه‌ که‌ خانوه‌کانی خۆیانیان وێران ده‌کرد به‌ده‌ستی خۆیان و به‌ده‌ستی ئیمانداران ئینجا په‌ند وه‌رگرن ئه‌ی خاوه‌نانی بیرو هۆش.
  ئه‌گه‌ر خوا ده‌ربه‌ده‌ری له‌سه‌ر بڕیار نه‌دانایه‌ بێگومان له‌ دنیادا سزای ده‌دان له‌ ڕۆژی دواییشدا بۆ ئه‌وان هه‌یه‌ سزای ئاگری دۆزه‌خ.
  ئه‌م سزایه‌ به‌هۆی ئه‌وه‌وه‌ بوو دژایه‌تی خوا و پێغه‌مبه‌ریان کرد وه‌ هه‌ر که‌سێك دژایه‌تی خوا بکات ئه‌وه‌ به‌ڕاستی خوا تۆڵه‌ سه‌ندنی به‌تینه‌.
  ئه‌وی بڕیتان له‌ دار خورما یا لێی گه‌ڕان به‌ وێستاوی له‌سه‌ر بنه‌کانیان ئه‌وه‌ به‌ فه‌رمانی خوا بووه‌ وه‌ بۆ سه‌ر شۆڕکردنی له‌ سنوور ده‌رچووان بوو.
  ئه‌و (ده‌ستکه‌وتانه‌) که‌ خوا سه‌ندیه‌وه‌ بۆ پێغه‌مبه‌ره‌که‌ی له‌ ماڵی (به‌نی نه‌ضیر) ئێوه‌ بۆ به‌ده‌ست هێنانی هیچ ئه‌سپ و حوشترێکیان تاو نه‌داوه‌ به‌ڵکو خوا پێغه‌مبه‌رانی زاڵ ده‌کات به‌سه‌ر هه‌ر که‌س دا که‌ بیه‌وێت وه‌ خوا به‌ سه‌ر هه‌موو شتێکدا به‌ ده‌سه‌ڵاته‌.
  ئه‌وه‌ی خوا ده‌ست پێغه‌مبه‌ری خست له‌ (سه‌روه‌ت و سامانی) دێهاتی یه‌کان ئه‌وه‌ بۆ خوا و بۆ پێغه‌مبه‌ره‌(صلی الله‌ علیه‌ وسلم) وه‌ بۆ خزمان و هه‌تیوان وه‌ بۆ هه‌ژاران و ڕێبواران تا ده‌ست به‌ ده‌ستی پێ نه‌کرێ له‌ناو ده‌وڵه‌مه‌نده‌کانتاندا و به‌س وه‌ ئه‌وه‌ی پێغه‌مبه‌ر(صلی الله‌ علیه‌ وسلم) پێ ی دان وه‌ریبگرن وه‌ ئه‌وه‌ی لێتانی قه‌ده‌غه‌ کرد وازی لێ بێنن وه‌ له‌خوا بترسن بێگومان خوای گه‌وره‌ سزای سه‌خته‌.
  ئه‌و ده‌سکه‌وته‌ی له‌ به‌نی نه‌ضیر گیرا بۆ نه‌دارانی کۆچکه‌رانه‌ ئه‌وانه‌ی که‌ ده‌رکران له‌ ماڵیان و سامانیان هه‌وڵی به‌هره‌ی خوا و ڕه‌زامه‌ندی ئه‌و ده‌ده‌ن وه‌ یارمه‌تی خوا و پێغه‌مبه‌ری خوا ده‌ده‌ن هه‌ر ئه‌وانن ڕاستگۆیان.
  وه‌ بۆ ئه‌و هه‌ژارانه‌ی که‌ له‌پێش کۆچکه‌راندا نیشته‌جێ بوون له‌ مه‌دینه‌ و کردیان به‌ باره‌گای باوه‌ڕ ئه‌وی کۆچ بکات بۆ لایان خۆشیان ده‌وێ وه ‌شك نابه‌ن له‌ دڵی خۆیاندا هیچ جۆره‌ حه‌سوودی و به‌خیلیه‌ك له‌به‌ر ئه‌وه‌ی به‌ کۆچکه‌ران درا، وه‌ باوی ئه‌وان ئه‌ده‌ن به‌سه‌ر خۆیاندا با خۆشیان زۆر پێویست بن پێ ی وه‌ ئه‌و که‌سه‌ی خۆی له‌ ڕژدی ده‌روونی بپارێزێت (به‌ڕاستی) هه‌ر ئه‌وانن سه‌ر فرازان.
  ئه‌وانه‌ش له‌پاش ئه‌مانه‌وه‌ هاتوون ئه‌ڵێن: ئه‌ی په‌روه‌ردگارمان خۆش ببه‌ له‌ ئێمه‌ وه‌ له‌و برایانه‌شمان (خۆشببه‌) که‌ پێشمان که‌وتوون له‌ ئیمان هێناندا وه‌ هیچ ڕق و کینه‌یه‌ك مه‌خه‌ره‌ دڵمانه‌وه‌ ده‌رباره‌ی باوه‌ڕداران ئه‌ی په‌روه‌ردگارمان به‌ڕاستی هه‌رتۆی دڵسۆزی میهره‌بانی.
  ئایا سه‌رنجێکت نه‌داوه‌ به‌لای ئه‌وانه‌ی که‌ دووڕوو بوون ئه‌ڵێن به‌و براده‌رانه‌یان که‌ بێ باوه‌ڕ بوون له‌ (جووله‌که‌) خاوه‌ن کتێبه‌کان ئه‌گه‌ر ده‌ربکرێن ئێمه‌ش له‌ گه‌ڵتاندا ده‌رده‌چین وه‌ هه‌رگیز فه‌رمانبه‌ریی که‌س ناکه‌ین له‌ دژی ئێوه‌ وه‌ ئه‌گه‌ر جه‌نگتان له‌گه‌ڵ دا بکرێ بێگومان ئێمه‌ یارمه‌تی ئێوه‌ ئه‌ده‌ین بێگومان خوا شایه‌تی ئه‌دات که‌ ئه‌وان درۆزنن.
  ئه‌گه‌ر ده‌ربکرێن ئه‌وان له‌ گه‌ڵیاندا ده‌رناچن وه‌ ئه‌گه‌ر جه‌نگیان له‌ دژ کرا یارمه‌تیان ناده‌ن وه‌ ئه‌گه‌ر یارمه‌تیان بده‌ن بێگومان (ئه‌شکێن و) پشت هه‌ڵئه‌که‌ن پاشان سه‌رناخرێن.
  به‌ڕاستی (ئه‌ی باوه‌ڕداران) ئێوه‌ ترستان زیاتره‌ له‌ دڵی ئه‌واندا تا خوا ئه‌وه‌ش له‌به‌ر ئه‌وه‌یه‌ که‌ بێگومان ئه‌وانه‌ که‌سانێکن تێ ناگه‌ن.
  جووله‌که‌ جه‌نگتان له‌گه‌ڵ ناکه‌ن هه‌موو پێکه‌وه‌ مه‌گه‌ر له‌ناو دێهاتی قایم کراودا یا له‌پشتی دیواره‌وه‌ دژایه‌تی نێوانیان زۆر سه‌خته‌ تۆ وا ده‌زانی که‌ ئه‌وان کۆو پێکه‌وه‌ن له‌ کاتێکدا دڵیان جیایه‌ ئه‌وه‌ به‌هۆی ئه‌وه‌یه‌ که‌ ئه‌وان گه‌لێکی نه‌فامن.
  داستانی (ئه‌م جووله‌کانه‌) وه‌ك داستانی ئه‌وانه‌ن که‌ له‌پێش ئه‌ماندا بوون به‌ ماوه‌یه‌کی که‌م سه‌رئه‌نجامی کاری خۆیان چه‌شت وه‌ بۆ ئه‌وان هه‌یه‌ سزای سه‌خت.
  نموونه‌ی ئه‌م ناپاکانه‌ وه‌ك شه‌یتان وایه‌ که‌ به‌ مرۆڤی وت: بێ بڕوابه‌ جا که‌ بێ بڕوا بوو (شه‌یتان) وتی: به‌ڕاستی من به‌ریم له‌ تۆ بێگومان من له‌ خوای په‌روه‌ردگاری جیهانیان ده‌ترسم.
  جا سه‌رئه‌نجامی هه‌ردووکیان ئه‌وه‌یه‌ که‌ بێگومان هه‌ر دوولا له‌ دۆزه‌خ دا ئه‌بن به‌ هه‌میشه‌یی وه‌ ئه‌مه‌یه‌ سزای سته‌مکاران.
  ئه‌ی ئه‌وانه‌ی که‌ باوه‌ڕتان هێناوه‌ له‌ خو ابترسن وه‌ هه‌موو که‌سێك با سه‌رنج بدات (بزانێ) چی پێش خۆی ناردووه‌ بۆ پاشه‌ڕۆژی وه‌ له‌ خوا بترسن به‌ڕاستی خوا شاره‌زایه‌ به‌وه‌ی که‌ ده‌یکه‌ن.
  وه‌ك ئه‌وانه‌ مه‌بن که‌ خوایان له‌ بیر خۆیان برده‌وه‌ جا خواش ئه‌وانی له‌بیر خۆیان بردۆته‌وه‌ هه‌ر ئه‌وانن ده‌رچوان له‌ فه‌رمانی خوا.
  دۆزه‌خیان و به‌هه‌شتیان وه‌ك یه‌ك نیین، به‌هه‌شتیان ڕزگار و سه‌رکه‌وتوون.
  ئه‌گه‌ر ئه‌م قورئانه‌مان دابه‌زاندایه‌ بۆ سه‌ر کێوێ (وه‌ تێگه‌یشتنمان بدایه‌تێ) ده‌تبینی به‌ ملکه‌چی و له‌ت له‌ت بوو له‌ ترسی خوا ئه‌م جۆره‌ نموونانه‌ ده‌یان هێنینه‌وه‌ بۆ خه‌ڵکی بۆ ئه‌وه‌ی بیر بکه‌نه‌وه‌.
  خوا هه‌ر ئه‌و زاته‌یه‌ هیچ شایانی په‌رستن نی یه‌ بێجگه‌ ئه‌و زانای هه‌موو نهێنی و ئاشکراکانه‌ هه‌ر ئه‌وه‌ به‌خشنده‌ی میهره‌بانه‌.
  ئه‌وه‌ ئه‌و خوایه‌ که‌ بێجگه‌ له‌و په‌رستراوی تر نی یه‌ پاشا و پاك و بێگه‌رد و ئاشتی ده‌ر و دڵنیاکه‌ره‌ و چاودێر و پارێزگار و زاڵ و خاوه‌ن شکۆ و شایسته‌ی هه‌موو گه‌وره‌یی یه‌که‌ پاکی و بێگه‌ردی بۆ خوایه‌ له‌و هاوبه‌شانه‌ی که‌ بۆی دائه‌نرێ.
  هه‌ر ئه‌وه‌ خوا و به‌دیهێنه‌ر و داهێنه‌ر و وێنه‌ کێشه‌ هه‌ر بۆ ئه‌وه‌ هه‌موو ناوێکی هه‌ره‌ جوان و پاك هه‌رچی له‌ ئاسمانه‌کان و زه‌وی دایه‌ ستایشی ئه‌و ده‌که‌ن وه‌ هه‌ر ئه‌‌وه‌ باڵا ده‌ستی کار به‌جێ.
  ئه‌ی ئه‌و که‌سانه‌ی که‌ باوه‌ڕتان هێناوه‌ دوژمنانی من و خۆتان مه‌که‌ن به‌دۆستی خۆتان دۆستایه‌تی خۆتانیان بۆ ده‌نێرن له‌ کاتێکدا دڵنیاشن ئه‌وان بێ باوه‌ڕن به‌و ئایینه‌ ڕاسته‌ی که‌ بۆتان هاتووه‌ پێغه‌مبه‌ر(صلی الله‌ علیه‌ وسلم) و ئێوه‌ش ده‌رده‌که‌ن (له ‌به‌رئه‌وه‌ی) که‌ باوه‌ڕ ده‌هێنن به‌ خوای په‌روه‌ردگارتان جا ئه‌گه‌ر ده‌رچوون له‌ وڵاتی خۆتان بۆ جه‌نگ کردن له‌ ڕێ ی منا وه‌ بۆ داواکردنی خۆشنوودی من (دۆستایه‌تی ئه‌وان مه‌که‌ن) ڕازو نهێنی یان پێ ده‌ڵێن به‌ دۆستایه‌تی له‌ کاتێکدا من پێ ی ئه‌زانم به‌وه‌ی شاردتانه‌وه‌ و به‌وه‌ی ئاشکراتان کرد وه‌ هه‌ر که‌سێك له‌ ئێوه‌ دۆستایه‌تیان بکات ئه‌وه‌ بێگومان ڕێ ی ڕاستی ون کردووه‌.
  ئه‌گه‌ر تووشتان ببن ئه‌بن به‌ دوژمنی ئێوه‌ وه‌ درێژ ئه‌که‌ن بۆتان ده‌ستیان و زمانیان به‌ خراپی ئاواته‌ خوازن که‌ کاشکای ئێوه‌ بێ باوه‌ڕ بوونایه‌.
  نه‌ خزمانتان و نه‌ مناڵانتان سوودتان پێ ناگه‌یه‌نن له‌ ڕۆژی دوایی دا (خوا ئێوه‌ و خزمه‌کانتان) له‌ یه‌ك جیاده‌کاته‌وه‌ وه‌ خوا بینایه‌ به‌وه‌ی که‌ ده‌یکه‌ن.
  به‌ڕاستی بۆ ئێوه‌ هه‌یه‌ سه‌ر مه‌شقێکی جوان و چاك له‌ ئیبراهیم و ئه‌وانه‌ی له‌ گه‌ڵیدا بوون که‌ به‌ گه‌له‌که‌ی خۆیانیان وت به‌ڕاستی ئێمه‌ بێزار و به‌رین له‌ ئێوه‌ وه‌ له‌و شتانه‌ش که‌ ده‌یان په‌رستن له‌ جیاتی خوا ئێمه‌ باوه‌ڕمان نی یه‌ به‌ (ئایینی) ئێوه‌ وه‌ په‌یدا بوو له‌ نێوان ئێمه‌ و ئێوه‌دا دوژمنایه‌تی و کینه‌ بۆ هه‌میشه‌ تا کاتێك که‌ بڕوا به‌خوای ته‌نیا ده‌هێنن جگه‌ له‌و قسه‌یه‌ی ئیبراهیم که‌ به‌ باوکی وت بێگومان داوای لێخۆش بوونت بۆ ئه‌که‌م وه‌ من هیچم به‌ده‌ست نی یه‌ له‌ به‌رانبه‌ر خوادا بۆ تۆ ئه‌ی په‌روه‌ردگارمان ته‌نها پشتمان به‌ تۆ به‌ستووه‌ وه‌ هه‌ر بۆ لای تۆ گه‌ڕاوینه‌ته‌وه‌ سه‌رئه‌نجامیش هه‌ر بۆ لای تۆیه‌.
  ئه‌ی په‌روه‌ردگار نه‌مان که‌یت به‌ مایه‌ی گومڕایی ئه‌وانه‌ی بێ باوه‌ڕ بوون وه‌لێمان خۆشبه‌ ئه‌ی په‌روه‌ردگارمان به‌ڕاستی هه‌ر تۆیت زاڵی کاربه‌جێ.
  سوێند به‌خوا بێگومان بۆ ئێوه‌ هه‌یه‌ له‌ ئیبراهیم و بڕواداره‌کاندا سه‌ر مه‌شقێکی جوان بۆ که‌سێك که‌ ئومێد و هیوای ببێ به‌ خوا و به‌ ڕۆژی دوایی وه‌ هه‌ر که‌سێك پشت هه‌ڵکات ئه‌وه‌ به‌ڕاستی هه‌ر خوایه‌ بێ نیاز و ده‌وڵه‌مه‌ند و شایسته‌ی ستایش.
  دڵنیا بن خوا دروست ده‌کات له‌ نێوان ئێوه‌ و ئه‌وانه‌ی دوژمنایه‌تیتان له‌گه‌ڵ کردوون له‌وان دۆستایه‌تی و خۆشه‌ویستی (به‌ ئیمان هێنانی زۆربه‌یان) وه‌ خوا به‌ توانایه‌ وه‌ خوا لێ خۆشبووی میهره‌بانه‌.
  خوا ڕێتان لێ ناگرێ له‌گه‌ڵ ئه‌وانه‌ی که‌ جه‌نگیان له‌گه‌ڵ نه‌کردوون له‌سه‌ر ئه‌م دینه‌ وه‌ ده‌ریان نه‌کردوون له‌ جێگه‌و شوێنه‌کانتان که‌ چاکه‌یان له‌گه‌ڵ بکه‌ن وه‌ دادیان له‌گه‌ڵ بنوێنن به‌ڕاستی خوا ئه‌وانه‌ی خۆش ئه‌وێ که‌ دادگه‌رن.
  بێگومان خوا ڕێگریتان لێ ده‌کات ته‌نها له‌وانه‌ی که‌ جه‌نگیان له‌گه‌ڵ کردوون له‌سه‌ر دین وه‌ ده‌ریان کردوون له‌ جێگه‌و شوێنه‌وارتاندا وه‌ یارمه‌تی یان داوه‌ له‌سه‌ر ده‌رکردنتان (به‌رگریتان ده‌کات) له‌وه‌ی که‌ دۆستایه‌تی یان له‌گه‌ڵ بکه‌ن و به‌دۆستیان دابنێن وه‌ هه‌ر که‌سێك دۆستایه‌تیان بکات ئا ئه‌وانه‌ خۆیان سته‌مکارن.
  ئه‌ی ئه‌وانه‌ی باوه‌ڕتان هێناوه‌، ئه‌گه‌ر ئافره‌تانی ئیماندار هاتن بۆ لاتان به‌ کۆچ که‌ری تاقی یان بکه‌نه‌وه‌ خوا به‌ باوه‌ڕی ئه‌وان زاناتره‌ ئینجا ئه‌گه‌ر زانیتان ئه‌و (ئافره‌تانه‌) باوه‌ڕدارن ئه‌وه‌ مه‌یانگێڕنه‌وه‌ بۆ لای (مێرده‌) بێ بڕواکانیان نه‌ ئه‌و ئافره‌تانه‌ حه‌ڵاڵن بۆ ئه‌و مێرده‌ بێ بڕوایانه‌ وه‌ نه‌ ئه‌و مێردانه‌ش بۆ ئه‌و ئافره‌تانه‌ حه‌ڵاڵن وه‌ ئه‌وه‌ی (مێرده‌کان) خه‌رجیان کردووه‌، بیانده‌نه‌وه‌ هیچ گوناهێکتان له‌سه‌ر نی یه‌ که‌ ئه‌م ئافره‌تانه‌ ماره‌ بکه‌ن ئه‌گه‌ر ماره‌ییه‌کانیان بده‌نێ ژنه‌ کافره‌ (بێ نامه‌) کان لای خۆتان ڕامه‌گرن ئێوه‌ داوای ئه‌وه‌ بکه‌نه‌وه‌ که‌ خه‌رجتان کردووه‌(بۆ ژنه‌ کافره‌کانتان که‌ ئێسته‌ چوونه‌ته‌ لای کافران) ئه‌وانیش با داوای ئه‌وه‌ بکه‌ن که‌ خه‌رجیان کردووه‌ (بۆ ژنه‌ موسوڵمان بوه‌کانیان که‌ هاتونه‌ته‌ لای ئێوه‌) ئه‌مه‌ فه‌رمانی خوایه‌ بڕیار ئه‌دا له‌ نێوانیاندا وه‌ خوا زانای کاربه‌جێ یه‌.
  ئه‌گه‌ر له‌ ده‌ستتان چوو یه‌کێك له‌ خێزانه‌کانتان (به‌ چوونیان) بۆ لای بێ باوه‌ڕان ئێوه‌ش تۆڵه‌تان لێ سه‌ندن (وغه‌نیمه‌تتان گرت) ئینجا (له‌و غه‌نیمه‌ته‌) بده‌ن به‌وانه‌ی که‌ ژنه‌کانیان ڕۆشتووه‌ به‌ ئه‌ندازه‌ی ئه‌وه‌ی که‌ خه‌رجیان کردووه‌ وه‌ بترسن له‌و خوایه‌ی که‌ ئێوه‌ بڕواتان پێ هێناوه‌.
  ئه‌ی پێغه‌مبه‌ر(صلی الله‌ علیه‌ وسلم) هه‌ر کاتێك ئافره‌تانی ئیماندار هاتن بۆ لات که‌ په‌یمانت له‌گه‌ڵ ببه‌ستن له‌سه‌ر ئه‌وه‌ی که‌ دانه‌نێن به‌ هاوبه‌شی خوا هیچ شتێك و دزیی و داوێن پیسی نه‌که‌ن و منداڵانی خۆیان نه‌کۆژن هیچ جۆره‌ بوختانێك هه‌ڵنه‌به‌ستن له‌ نێوان ده‌ست و پێ یاندا وه‌ بێ فه‌رمانیت نه‌که‌ن له‌ کاری چاکدا ئه‌وسا په‌یمانیان له‌گه‌ڵ ببه‌سته‌ وه‌ له‌ خوا داوای لێ خۆشبوونیان بۆ بکه‌ به‌ڕاستی خوا لێ خۆشبووی میهره‌بانه‌.
  ئه‌ی ئه‌وکه‌سانه‌ی که‌ باوه‌ڕتان هێناوه‌ که‌سانێك که‌ خوا غه‌زه‌بی لێ گرتوون مه‌یکه‌ن به‌ دۆستی (گیانی) تان به‌ڕاستی ئه‌وان بێ هیوا بوون له‌ (پاداشتی) ڕۆژی دوایی هه‌ر چۆن بێ بڕوایان بێ هیوان له‌ مردووی ناو گۆڕستان.
  به‌ پاکی و بێگه‌ردی یادی خوا ده‌کات هه‌رچی له‌ ئاسمانه‌کان و له‌ زه‌وی دایه‌ وه‌ ئه‌و زاڵی کاربه‌جێ یه‌.
  ئه‌ی ئه‌وانه‌ی که‌ بڕواتان هێناوه‌ بۆچی ئه‌وی ئه‌یڵێن ئه‌نجامی ناده‌ن.
  زۆر مایه‌ی ڕق و توڕه‌یی یه‌ لای خوا که‌ قسه‌یه‌ك بڵێن کرده‌وه‌ی پێ نه‌که‌ن.
  به‌ڕاستی خوا که‌سانێکی خۆش ده‌وێ که‌ به‌یه‌ك ڕیزه‌ ده‌جه‌نگن له‌ ڕێی خوادا ئه‌ڵێیت کۆشکێکی قایمی چه‌سپیوون.
  بیر بکه‌ره‌وه‌ کاتێك که‌ مووسا به‌ گه‌له‌که‌ی وت ئه‌ی گه‌له‌که‌م بۆچی ئازارم ده‌ده‌ن له‌ کاتێکدا بێگومان ده‌زانن که‌ من نێردراوی خوام بۆ لای ئێوه‌ جا کاتێك لایان دا له‌هه‌ق خواش دڵی وه‌رگێڕان وه‌ خوا سنوور نموونی گه‌لی له‌ ڕێ ده‌رچوو ناکات.
  بیر بکه‌ره‌وه‌ کاتێك که‌ عیسای کوڕی مه‌ریه‌م وتی ئه‌ی کوڕانی یه‌عقوب بێگومان من نێردراوی خوام بۆ لای ئێوه‌ ئه‌و ته‌وراته‌ی که‌ له‌ پێش مندا هاتووه‌ به‌ڕاستی دائه‌نێم وه‌ مژده‌تان پێ ده‌ده‌م به‌ پێغه‌مبه‌رێك که‌ له‌ دوای من دێ و ناوی ئه‌حمه‌ده‌ ئینجا کاتێك که‌ ئه‌و (پێغه‌مبه‌ره‌) بۆی هێنان چه‌نده‌ها نیشانه‌ی ڕوون و ئاشکرا وتیان ئه‌مه‌ جادوویه‌کی ئاشکرایه‌.
  جا کێ له‌و که‌سه‌ سته‌مکارتره‌ که‌ درۆ هه‌ڵببه‌ستێت به‌ده‌م خواوه‌ له‌ کاتێکدا که‌ بۆ ئیسلام بانگ ده‌کرێ وه‌ خوا ڕێنموونی گه‌لی سته‌مکار ناکات.
  ده‌یانه‌وێ ڕووناکی دینی خوا بکوژێننه‌وه‌ به‌ (فوی) ده‌میان وه‌ خوا ڕووناکی خۆی ته‌واو ده‌کات با بێ باوه‌ڕانیش پێ یان ناخۆش بێ.
  خوا ئه‌و زاته‌یه‌ که‌ پێغه‌مبه‌ری خۆی ناردووه‌ به‌ ڕێنموونیی و ئایینێکی ڕاست و دروسته‌وه‌ تا به‌سه‌ر هه‌موو ئایینێکدا سه‌ری بخات هه‌رچه‌نده‌ هاوبه‌ش په‌یداکه‌رانیش پێ یان ناخۆش بێ.
  ئه‌ی که‌سانێ که‌ باوه‌ڕتان هێناوه‌ ئایا باز‌رگانیه‌کتان نیشان بده‌م که‌ ڕزگارتان بکات له‌ سزایه‌کی پڕ له‌ ئازار.
  بازرگانیه‌که‌ش ئه‌مه‌یه‌ باوه‌ڕ بێنن به‌ خواو پێغه‌مبه‌ره‌که‌ی وه‌ تێبکۆشن له‌ ڕێ ی خوادا به‌ سامان و گیانی خۆتان ئه‌مه‌تان باشتره‌ بۆ خۆتان ئه‌گه‌ر ئێوه‌ بزانن.
  ئه‌وسا خوا له‌ گوناهه‌کانتان خۆش ده‌بێ وه‌ (له‌ ڕۆژی دوایی دا) ده‌تان خاته‌ باخاتێکه‌وه‌ که‌ جۆگه‌ی ئاوی زۆر به‌ژێریاندا ده‌ڕوات (وه‌ ده‌تان خاته‌) خانوو کۆشکی زۆری پاك و خۆشه‌وه‌ له‌ به‌هه‌شتانی هه‌تا هه‌تایی دا ئه‌مه‌یه‌ سه‌رکه‌وتنی گه‌وره‌.
  وه‌شتێکی تر که‌ حه‌زی لێ ده‌که‌ن (که‌ بریتی له‌) یارمه‌تی دانه‌ له‌ خواوه‌، وه‌ ڕزگار کردنێکی نزیك (گرتنی شاری مه‌ککه‌) وه‌ (به‌مه‌) مژده‌ بده‌ به‌ ئیمانداران.
  ئه‌ی ئه‌وانه‌ی که‌ باوه‌ڕتان هێناوه‌ ببن به‌ یارمه‌تی ده‌رانی (ئایینی) خوا هه‌روه‌ك عیسای کوڕی مه‌ریه‌م وتی به‌ هاوڕێ تایبه‌تیه‌کانی خۆی کێ یارمه‌تی ده‌ری منه‌ بۆ لای خوا هاوڕێکانی وتیان ئێمه‌ یارمه‌تی ده‌رانی (دینی) خواین ئینجا ده‌سته‌یه‌ك له‌ نه‌وه‌ی ئیسرائیل باوه‌ڕیان هێنا وه‌ ده‌سته‌یه‌کیشیان بێ باوه‌ڕ بوون ئێمه‌ش پشتیوانی ئه‌وانه‌مان کرد که‌ باوه‌ڕیان هێنا له‌ به‌رانبه‌ر دوژمنه‌کانیاندا بۆیه‌ سه‌رکه‌وتن و زاڵ بوون.
  ته‌سبیحاتی خوای ده‌کات ئه‌وی له‌ ئاسمانه‌کان وه‌ ئه‌‌وه‌ی له‌ زه‌وی دایه‌ (ئه‌و خوایه‌ی) که‌ پاشایه‌کی پاك و بێگه‌ردی زاڵی کاربه‌جێ یه‌.
  خوا ئه‌و زاته‌یه‌ که‌ ناردوویه‌تی له‌ ناو نه‌خوێنده‌واراندا (عه‌ره‌به‌کاندا) پێغه‌مبه‌رێك له‌ خۆیان ده‌خوێنێته‌وه‌ به‌ سه‌ریاندا نیشانه‌کانی خوا پاکیان ده‌کاته‌وه‌ وه‌ قورئان و فه‌رمووده‌ی (پڕ سوود) یان فێر ده‌کات هه‌رچه‌ند ئه‌وان له‌ مه‌وپێش له‌ گومڕایه‌کی ئاشکرادا بوون.
  وه‌ (ڕه‌وانه‌شی کردووه‌ بۆ ناو) گه‌لانی که‌ی جیاواز له‌وان که‌ هێشتا پێ یان نه‌گه‌یشتوون (و موسوڵمان نه‌بوون) وه‌ خوا زاڵی کاردروسته‌.
  ئه‌وه‌ به‌هره‌یه‌کی خوایی یه‌ ئه‌یدا به‌ هه‌ر که‌سێك که‌ (خۆی) بیه‌وێ وه‌ خوا خاوه‌نی به‌هره‌ و به‌خششی گه‌وره‌یه‌.
  نموونه‌ی به‌سه‌رهاتی ئه‌وانه‌ی که‌ ته‌وراتیان درا به‌سه‌ردا له‌پاشان هه‌ڵیان نه‌گرت (ڕه‌فتاریان پێ نه‌کرد) وه‌ك گوێ درێژێکه‌ که‌ کتێبێکی زۆری هه‌ڵگرتبێ ئای چه‌ند خراپه‌ نموونه‌ی ئه‌و گه‌له‌ی که‌ نیشانه‌کانی خوایان به‌درۆ زانی وه‌ خوا ڕێنموونیی گه‌لی سته‌مکاران ناکات.
  ئه‌ی موحه‌ممه‌د(صلی الله‌ علیه‌ وسلم) بڵێ: ئه‌ی ئه‌وانه‌ی که‌ له‌سه‌ر دینی جووله‌که‌ن ئه‌گه‌ر پێتان وایه‌ که‌ به‌ڕاستی ئێوه‌ دۆستی خوان بێجگه‌ له‌ خه‌ڵکی تر که‌وابوو داوای مردن بکه‌ن ئه‌گه‌ر ئێوه‌ ڕاست ده‌که‌ن.
  وه‌ ئه‌وانه‌ هه‌رگیز داوای مردن ناکه‌ن له‌به‌ر ئه‌و (گوناهانه‌) ی که‌ به‌ده‌ستی خۆیان پێشیان خستووه‌، وه‌ خوا ئاگاداره‌ به‌ سته‌مکاران.
  بڵێ به‌ڕاستی ئه‌و مردنه‌ی که‌ لێ ی ڕاده‌که‌ن بێگومان پێتان ده‌گات و تووشتان ده‌بێ له‌پاشان ده‌گه‌ڕێنرێنه‌وه‌ بۆ لای خوای زانا به‌ئاشکراو نهێنی ئینجا هه‌واڵتان پێ ده‌دات به‌وه‌ی که‌ ده‌تان کرد.
  ئه‌ی ئه‌وانه‌ی که‌ باوه‌ڕتان هێناوه‌ کاتێك که‌ بانگ درا بۆ نوێژ له‌ ڕۆژی هه‌ینی دا به‌ په‌له‌ بڕۆن بۆ یادی خوا (و نوێژه‌ هه‌ینی) و واز له‌ کڕین و فرۆشتن بهێنن ئا ئه‌وه‌ بۆ ئێوه‌ چاکتره‌ ئه‌گه‌ر بزانن و تێ بگه‌ن.
  جا کاتێك که‌ نوێژی هه‌ینی ته‌واو بوو ئیتر بڵاو ببنه‌وه‌ به‌سه‌ر زه‌وی دا وه‌ داوای ڕزق و ڕۆزیی خوا بکه‌ن زۆر یادی خوا بکه‌ن بۆ ئه‌وه‌ی ڕزگار و سه‌رفراز ببن.
  هه‌ر کارێکی بازرگانی یا کارێکی بێ هووده‌ ببینن بڵاوه‌ی لێ ئه‌که‌ن بۆ لای ئه‌و بازرگانی یه‌ وه‌ تۆ به‌جێ دێڵن به‌ ڕاوه‌ستاوی (له‌سه‌ر دوانگه‌) (ئه‌ی موحه‌ممه‌د(صلی الله‌ علیه‌ وسلم)) بڵێ ئه‌وه‌ی لای خوایه‌ چاکتره‌ له‌ شتی بێ هووده‌و بازرگانی وه‌ خوا باشترینی ڕۆزی ده‌رانه‌.
  کاتێك که‌ دووڕوان بێنه‌ لات ده‌ڵێن شایه‌تی ده‌ده‌ین که‌ به‌ڕاستی تۆ پێغه‌مبه‌ری خوایت وه‌ دیاره‌ خوایش ده‌زانێ که‌ تۆ ڕه‌وانه‌ کراوی ئه‌وی وه‌ خوا شایه‌تی ده‌دات که‌ بێگومان دووڕوان درۆزنن.
  سوێنده‌ (درۆ) کانی خۆیان کرد به‌ قه‌ڵغان (بۆ خۆیان) ئینجا ڕێگری (خه‌ڵك) یان ده‌کرد له‌ ڕێ ی خوا به‌ڕاستی ئه‌وان کارێکی خراپییان ده‌کرد.
  ئه‌وه‌ (ی که‌ وترا) له‌به‌رئه‌وه‌ بوو که‌ به‌ڕاستی ئه‌وان باوه‌ڕیان هێناو له‌پاشان بێ باوه‌ڕ بوون ئینجا مۆر نرا به‌سه‌ر دڵیاندا ئیتر ئه‌وان هیچ تێ ناگه‌ن.
  هه‌ر کاتێك ده‌یان بینیت له‌ش و قه‌ڵافه‌تیان سه‌رسامت ده‌کات وه‌ ئه‌گه‌ر قسه‌ بکه‌ن گوێ له‌ قسه‌که‌یان ده‌گریت (دووڕوان) هه‌روه‌ك داری هه‌ڵسپێردراون وا گومان ده‌به‌ن هه‌موو هاوار و قیڕه‌یه‌ك بۆ سه‌ر ئه‌وانه‌ هه‌ر ئه‌وانن دوژمن که‌واته‌ خۆتیان لێ بپارێزه‌ خوا بیانکوژێ (یان خوا له‌ ناویان به‌رێ) چۆن وه‌رده‌گێڕرێن له‌ حه‌ق.
  کاتێك پێیان بووترێ وه‌رن بۆ لای پێغه‌مبه‌ری خوا تا داوای لێبوردنتان بۆ بکات (سه‌رپێچی ده‌که‌ن) سه‌ریان با ده‌ده‌ن وه‌ ده‌یان بینیت ڕوو وه‌رئه‌گێڕن له‌ کاتێکدا که‌ ئه‌وان خۆیان به‌ گه‌وره‌ ده‌زانن.
  بۆ ئه‌وان یه‌کسانه‌ داوای لێبوردنیان بۆ بکه‌یت یا داوای لێبوردنیان بۆ نه‌که‌یت هه‌رگیز خوا لێ یان خۆش نابێ به‌ڕاستی خوا ڕێنموونی گه‌لی له‌ ڕێ لاده‌ران ناکات.
  ئه‌وان ئه‌و که‌سانه‌ن که‌ ده‌ڵێن: دارایی مه‌به‌خشن به‌ ئه‌وانه‌ی که‌ له‌گه‌ڵ پێغه‌مبه‌ران تا بڵاوه‌ی لێ بکه‌ن له‌ کاتێکدا هه‌رچی گه‌نجینه‌کانی ئاسمانه‌کان و زه‌ویی هه‌یه‌ هه‌مووی هی خوایه‌ به‌ڵام دووڕوه‌کان نازانن.
  دووڕوه‌کان ده‌ڵێن سوێند بێ ئه‌گه‌ر گه‌ڕاینه‌وه‌ بۆ مه‌دینه‌ بێگومان ده‌سه‌ڵاتدار و به‌ڕێزه‌کان لات و بێ ڕێزه‌کان له‌ مه‌دینه‌ ده‌رده‌که‌ن ڕێزو گه‌وره‌یی ته‌نها بۆ خواو بۆ پێغه‌مبه‌ری خواو بۆ باوه‌ڕدارانه‌ به‌ڵام دووڕوان نازانن.
  ئه‌ی ئه‌وانه‌ی که‌ باوه‌ڕتان هێناوه‌ ماڵ و منداڵانتان بێ ئاگاتان نه‌که‌ن له‌ یادی خوا هه‌ر که‌سێك وابکات ئا ئه‌وانه‌ خۆیان خه‌سارۆمه‌ندن.
  ببه‌خشن هێندێ له‌و ڕۆزییانه‌ی پێمان داوون پێش ئه‌وه‌ی مردن یه‌خه‌ به‌ یه‌کێکتان بگرێ ئه‌وسا بڵێت: خوایه‌ خۆزگه‌ مردنی منت دوابخستایه‌ بۆ ماوه‌یه‌کی نزیك جا ماڵم ببه‌خشیایه‌ و له‌ چاکان بوومایه‌.
  هه‌رگیز خوا هیچ که‌سێك دوا ناخات (له‌ مردن) کاتێك که‌ وه‌ختی (مردنی) هات وه‌ خوا شاره‌زایه‌ به‌وه‌ی که‌ ده‌یکه‌ن.
  ستایشی خوا ده‌کات ئه‌وه‌ی له‌ ئاسمانه‌کان و زه‌وی دایه‌ ده‌سه‌ڵاتی ته‌واو بۆ ئه‌وه‌ وه‌ هه‌رچی ستایش هه‌یه‌ هه‌مووی بۆ ئه‌وه‌، وه‌ ئه‌وه‌ به‌سه‌ر هه‌موو شتێکدا به‌ ده‌سه‌ڵاته‌.
  خوا ئه‌و زاته‌یه‌ که‌ ئێوه‌ی دروست کردووه‌ ئینجا هه‌ندێکتان بێ باوه‌ڕ و هه‌ندێکی تریشتان باوه‌ڕدارن وه‌ خوا بینایه‌ به‌هه‌ر شتێك که‌ ئه‌نجامی ده‌ده‌ن.
  خوا ئاسمانه‌کان و زه‌وی دروست کردووه‌ به‌حه‌ق و ڕاستی له‌ جوانترین شێوه‌شدا وێنه‌ی کێشاون وه‌ سه‌رئه‌نجام هه‌ر بۆ لای ئه‌وه‌.
  هه‌رچی له‌ ئاسمانه‌کان و زه‌وی دایه‌ خوا ده‌یزانێ وه‌ شاره‌زایه‌ به‌وه‌ی ده‌یشارنه‌وه‌ وه‌ به‌وه‌ی ئاشکرای ده‌که‌ن وه‌ خوا زانایه‌ به‌وه‌ی له‌ ناو دڵ و ده‌رووندایه‌.
  ئایا پێتان نه‌گه‌یشتووه‌ هه‌واڵی ئه‌وانه‌ی که‌ بێ باوه‌ڕ بوون له‌مه‌وپێش بۆیه‌ چه‌شتیان تۆڵه‌ی کاری خۆیان وه‌ بۆ ئه‌وان هه‌یه‌ سزای سه‌خت.
  ئه‌و (سزایه‌) بێگومان به‌هۆی ئه‌وه‌وه‌ بوو که‌ پێغه‌مبه‌ره‌کانیان بۆهات به‌ به‌ڵگه‌ی ئاشکراوه‌ که‌چی ده‌یان وت چۆن ئه‌بێ ئاده‌می یه‌ك له‌ خۆمان ڕێنموونیمان بکات ئینجا بێ بڕوا بوون و ڕوویان وه‌رگێڕا وه‌ خواش بێ نیازیی نواند (له‌ باوه‌ڕ هێنانیان) وه‌ خوا ده‌وڵه‌مه‌نده‌ و شایسته‌ی ستایشه‌.
  بێ باوه‌ڕان وایان ده‌زانی که‌ (له‌ ڕۆژی دوایی دا) زیندوو ناکرێنه‌وه‌ (ئه‌ی موحه‌ممه‌د(صلی الله‌ علیه‌ وسلم)) پێ یان بڵێ به‌رێ وه‌ڵڵا سوێند به‌ په‌روه‌ردگارم بێگومان زیندوو ده‌کرێنه‌وه‌ دڵنیابن پاشان هه‌واڵتان پێ ده‌درێت به‌وه‌ی که‌ کردووتانه‌ وه‌  ئه‌مه‌ بۆ خوا ئاسانه‌.
  که‌واته‌ باوه‌ڕ بێنن به‌ خواو پێغه‌مبه‌ره‌که‌ی و به‌و ڕووناکی یه‌ی دامان به‌زاندووه‌ (که‌ قورئانه‌) وه‌ خوا ئاگاداره‌ به‌وه‌ی که‌ ده‌یکه‌ن.
  پاداشتان ده‌داته‌وه‌ له‌ ڕۆژێکدا که‌ کۆتان ده‌کاته‌وه‌ بۆ ڕۆژی کۆکردنه‌وه‌ ئه‌و ڕۆژه‌ ڕۆژی زیانباری یه‌ وه‌ هه‌ر که‌سێك بڕوا بێنێ به‌خوا وه‌ کرده‌وه‌ی چاك بکات خوا چاو پۆشی ده‌کات له‌ گوناهه‌کانی وه‌ ده‌یخاته‌ ناو به‌هه‌شتانێکه‌وه‌ که‌ جۆگه‌ ئاوی زۆر به‌ژێریاندا ده‌ڕوات تیا ده‌مێننه‌وه‌ به‌ هه‌میشه‌یی ئه‌وه‌یه‌ بردنه‌وه‌ و سه‌رکه‌وتنی گه‌وره‌.
  ئه‌وانه‌ی که‌ بێ باوه‌ڕبوون و نیشانه‌ و به‌ڵگه‌کانی ئێمه‌یان به‌ درۆ زانی ئه‌وانه‌ هاوه‌ڵی ئاگرن تیا ده‌مێننه‌وه‌ به‌ هه‌میشه‌یی وه‌ سه‌ر ئه‌نجامێکی زۆر خراپه‌.
  هیچ ناڕه‌حه‌تی یه‌ك تووشی (خه‌ڵك) نابێت مه‌گه‌ر به‌ فه‌رمانی خوا هه‌ر که‌سێك باوه‌ڕ بێنێ به‌خوا، خوا ڕێنموونی دڵی ده‌کات وه‌ خوا به‌ هه‌مووشت ئاگاداره‌.
  فه‌رمانبه‌ریی خواو فه‌رمانبه‌ری پێغه‌مبه‌ر بکه‌ن ئه‌وسا ئه‌گه‌ر پشتان تێ کرد جا ئه‌وه‌ی له‌سه‌ر پێغه‌مبه‌ری ئێمه‌یه‌ هه‌ر گه‌یاندنی ڕوون و ئاشکرای ئایینه‌.
  خوا زاتێکه‌ که‌ جگه‌ له‌و هیچ په‌رستراوێکی تر نی یه‌ با باوه‌ڕداران ته‌نها پشت به‌خوا ببه‌ستن.
  ئه‌ی ئه‌وانه‌ی بڕواتان هێناوه‌ به‌ڕاستی هه‌ندێ له‌ ژنان و منداڵانتان دوژمنی ئێوه‌ن جا خۆتانیان لێ بپارێزن وه‌ ئه‌گه‌ر (لێیان) ببورن وه‌ وازبێنن (لێیان) وه‌ (لێیان) خۆش ببن ئه‌وه‌ بێگومان خواش لێخۆش بووی میهره‌بانه‌.
  بێگومان دارایی و منداڵتان هه‌ر هۆی تاقی کردنه‌وه‌تانن له‌ کاتێکدا خوا پاداشتی زۆر و گه‌وره‌ی له‌لایه‌.
  که‌وا بوو له‌خوا بترسن ئه‌وه‌نده‌ی که‌ ده‌توانن وه‌ گوێڕایه‌ڵ و ملکه‌چی بن وه‌ ماڵ ببه‌خشن که‌ بۆ خۆتان چاکتره‌ وه‌ ئه‌وه‌ی پارێزراو بێ له‌ چرووکی نه‌فسی خۆی هه‌ر ئه‌وانن سه‌رکه‌وتوو ڕزگار.
  ئه‌گه‌ر قه‌رز بده‌ن به‌خوا به‌ قه‌رزێکی چاك چه‌ند به‌رانبه‌ری ده‌کات بۆتان وه‌ لێتان خۆش ده‌بێ وه‌ خوا سوپاس گوزاری له‌سه‌رخۆیه‌.
  زانای په‌نهان و ئاشکرای زاڵی کاربه‌جێ یه‌.
  ئه‌ی پێغه‌مبه‌ر(صلی الله‌ علیه‌ وسلم) (به‌ ئوممه‌ته‌که‌ت بڵێ) هه‌ر کاتێ ویستان ژنانتان ته‌ڵاق بده‌ن با ته‌ڵاقیان بده‌ن له‌ کاتی عیده‌یاندا (ئه‌و کاته‌ی له‌ حه‌یز پاك بوونه‌ته‌وه‌ و له‌گه‌ڵیان دروست نه‌بوون) وه‌ عیده‌ی (ژنه‌کانتان) به‌ وردی بژمێرن وه‌ له‌خوا بترسن که‌ په‌روه‌ردگارتانه‌ ئه‌و ژنانه‌ ده‌رمه‌که‌ن له‌ ماڵه‌کانی خۆیان (تا عیده‌یان ته‌واو ده‌بێ) ئافره‌تانیش با ده‌رنه‌چن (له‌ ماڵه‌کانیان) مه‌گه‌ر کارێکی خراپی ئاشکرا بکه‌ن وه‌ ئه‌وانه‌ سنوورانێکی خوایین هه‌ر که‌سێك له‌ سنوورانی خوا ده‌ربچێ ئه‌وه‌ بێگومان سته‌می له‌ خۆی کردووه‌ تۆ چووزانی له‌وانه‌یه‌ خوا پێشی بێنێ دوا ئه‌وه‌ کارێکی تر.
  ئینجا که‌ گه‌یشتنه‌ کاتی خۆیان ئه‌وسا یان بیانهێڵنه‌وه‌ به‌باشی (بیان به‌نه‌وه‌ بۆ لای خۆتان پیاوانه‌) یان لێیان جیاببنه‌وه‌ به‌باشی وه‌ دوو شاهیدی دادپه‌روه‌ر بگرن له‌ خۆتان که‌ له‌به‌ر خوا ئه‌و شاهیدیه‌ بده‌ن ئه‌وانه‌ (باسکران په‌ندێکن) که‌ مۆچیاری ئه‌وانه‌ی پێ ده‌کرێ که‌ باوه‌ڕیان هه‌بێ به‌خوا و ڕۆژی دوایی وه‌  هه‌ر که‌سێ خواناس بێ خوا ده‌روی لێ ده‌کاته‌وه‌.
  وه‌ ڕزق و ڕۆزی ده‌دات له‌ لایه‌که‌وه‌ که‌ به‌ خه‌یاڵیدا نه‌هاتووه‌ وه‌ هه‌ر که‌سێ پشت به‌خوا ببه‌ستێ ئه‌وه‌ خوای به‌سه‌ به‌ڕاستی خوا کارو فه‌رمانی خۆی به‌ ئه‌نجام ده‌گه‌یه‌نێ بێگومان خوا به‌ هه‌موو شتێك ئه‌ندازه‌یه‌کی دیاری کراوی داناوه‌.
  ئه‌وانه‌ی که‌ بێ هیوا ده‌بن له‌ که‌وتنه‌ حه‌یزه‌وه‌ له‌ ژنانتان ئه‌گه‌ر (ده‌رباره‌ی زانینی عیده‌یان) دوو دڵ بوون ئه‌وا عیده‌یان سێ مانگه‌ وه‌ (هه‌روا) ئه‌وانه‌ش که‌ (له‌به‌ر منداڵی) هێشتا حه‌یزیان پیا نه‌هاتووه‌ وه‌ ژنانی سك پڕ (دوو گیان) عیده‌یان ئه‌و کاته‌یه‌ که‌ سکه‌که‌یان دابنێن هه‌رکه‌سێك له‌ بێ فه‌رمانی خوا خۆی بپارێزێ خوا کاری بۆ ئاسان ده‌کات.
  ئه‌وه‌ی (که‌ باسکرا) فه‌رمانی خوایه‌ که‌ بۆی ناردونه‌ته‌ خواره‌وه‌ وه‌ هه‌رکه‌سێك خواناس بێت گوناهه‌کانی بۆ دائه‌پۆشێ و پاداشتی گه‌وره‌ی ده‌داتێ.
  ژنانی ته‌ڵاق دراو دایان بنێن له‌و شوێنه‌ی که‌ (خۆتان) داده‌نیشن به‌ پێ ی تواناتان وه‌ زیانیان پێ مه‌گه‌یه‌نن تا ته‌نگیان پێ هه‌ڵچنن وه‌ ئه‌گه‌ر دووگیان بوون ئه‌وه‌ خه‌رجیان بکێشن تا سکه‌که‌یان دائه‌نێن ئه‌وسا ئه‌گه‌ر شییریان دا به‌ منداڵه‌که‌تان ئه‌وا ئێوه‌ش کرێیان بده‌نێ وه‌ له‌ناو خۆتاندا ڕاوێژ بکه‌ن به‌چاکی (ده‌رباره‌ی منداڵه‌که‌) وه‌ ئه‌گه‌ر ته‌نگیتان کرد (نه‌سازان له‌ کرێکه‌دا) ئه‌وه‌ با ئافره‌تێکی تر شییری بداتێ.
  با ده‌وڵه‌مه‌ند به‌پێ ی ده‌وڵه‌مه‌ندیی نه‌فه‌قه‌ بدات وه‌ هه‌رکه‌سێك که‌م ده‌ست و هه‌ژار بوو با به‌پێ ی ئه‌وه‌ی که‌ خوا داوێتێ نه‌فه‌قه‌ بدات خوا داوا له‌ که‌س ناکات مه‌گه‌ر به‌پێ ی ئه‌وه‌ی که‌ داوێتێ بێگومان خوا دوای ته‌نگانه‌ ئاسانی دێنێت.
  زۆر له‌ دێهاتی (وشاری) یه‌کان سه‌رپێچی یان کرد له‌ فه‌رمانی په‌روه‌ردگار و پێغه‌مبه‌ره‌کانی ئێمه‌ش پرسینه‌وه‌مان له‌گه‌ڵ کردن به‌ پرسینه‌وه‌یه‌کی سه‌خت وه‌ سزامان دان به‌ سزایه‌کی دژوار.
  ئیتر ئاکامی کرده‌وه‌ی خۆیانیان چه‌شت وه‌ سه‌رئه‌نجامی کاریان بوو به‌ زیانباریی و خه‌سارۆمه‌ندی.
  خوا ئاماده‌ی کردووه‌ بۆیان سزایه‌کی سه‌خت که‌واته‌ له‌خوا بترسن ئه‌ی خاوه‌نانی ژیری ئه‌وانه‌ی باوه‌ڕیان هێناوه‌ بێگومان خوا قورئانی بۆ دابه‌زاندوون.
  هه‌روه‌ك بۆی ناردوون پێغه‌مبه‌رێك که‌ ده‌خوێنێته‌وه‌ بۆتان ئایه‌ته‌کانی خوا که‌ ڕوون که‌ره‌وه‌ن تا ده‌ربێنێ ئه‌وانه‌ی که‌ باوه‌ڕیان هێناوه‌ وه‌ کرده‌وه‌ی چاکیان کردووه‌ له‌ تاریکستانی (بێ دینی) بۆ ڕووناکی (دینداری) وه‌ هه‌رکه‌سێك باوه‌ڕ بێنێ به‌خوا وه‌ کاری چاك بکات ده‌یخاته‌ ناو به‌هه‌شتانێکه‌وه‌ که‌ به‌ژێر دره‌خته‌کانیدا جۆگه‌ ئاوی زۆر ده‌ڕوات تیا ده‌مێننه‌وه‌ به‌ هه‌میشه‌یی بێگومان خوا (له‌وێ) ڕۆزیی چاکی بۆ ئاماده‌ کردووه‌.
  خوا زاتێکه‌ که‌ حه‌وت ئاسمانی دروست کردووه‌ وه‌ به‌ وێنه‌ی ئه‌وان زه‌ویشی دروست کردووه‌ فه‌رمانی خوا له‌ نێوانیاندا داده‌به‌زێت تا چاك بزانن که‌ خوا به‌سه‌ر هه‌موو شتێکدا به‌ توانایه‌ وه‌ بێگومان خوا به‌زانین ده‌وری هه‌موو شتێکی داوه‌.
  ئه‌ی پێغه‌مبه‌ر(صلی الله‌ علیه‌ وسلم) بۆچی شتێك له‌ خۆت حه‌رام ده‌که‌یت که‌ خوا بۆی حه‌ڵاڵ کردوویت تۆ ڕه‌زامه‌ندی ژنه‌کانت ده‌وێ له‌ کاتێکدا خوا لێخۆشبووی میهره‌بانه‌.
  بێگومان خوا دایناوه‌ بۆتان هه‌ڵوه‌شاندنه‌وه‌ی سوێنده‌کانتان خوا کارساز و دۆستی ئێوه‌یه‌ وه‌ ئه‌و زانای کاردروسته‌.
  کاتێك که‌ پێغه‌مبه‌ر(صلی الله‌ علیه‌ وسلم) به‌نهێنی لای هه‌ندێ له‌ ژنه‌کانی قسه‌یه‌کی درکاند ئینجا که‌ ئه‌و (ژنه‌) قسه‌که‌ی کرد (بۆ هه‌وێکه‌ی) خواش پێغه‌مبه‌ری(صلی الله‌ علیه‌ وسلم) ئاگادار کرد (پێغه‌مبه‌ر(صلی الله‌ علیه‌ وسلم)) هه‌ندێك (له‌ قسه‌کان) ی باسکرد و بێ ده‌نگ بوو له‌ هه‌ندێکی تری ئینجا که‌ پێ ی وت (ژنه‌که‌ی) وتی: کێ ئه‌مه‌ی پێ گه‌یاندی فه‌رمووی خوای زانای ئاگادار پێ ی گه‌یاندم.
  ئه‌ی (حه‌فصه‌ و عائیشه‌) ئه‌گه‌ر هه‌ردووکتان ته‌وبه‌ بکه‌ن و بگه‌ڕێنه‌وه‌ بۆ لای خودا (جێ ی خۆیه‌تی) چونکه‌ به‌ڕاستی دڵتان لایدا (له‌ حه‌ق و ڕاستی) وه‌ ئه‌گه‌ر پشتی یه‌کتر بگرن له‌ دژی پێغه‌مبه‌ر(صلی الله‌ علیه‌ وسلم) (سه‌رکه‌وتوو نابن) چونکه‌ بێگومان خوا پشگیری ئه‌وه‌و هه‌روه‌ها جوبره‌ئیل و ئیمانداره‌ چاکه‌کانیش دوای ئه‌وان فریشته‌کانیش پشتیوانی ئه‌ون.
  دڵنیابن ئه‌گه‌ر ئێوه‌  ته‌ڵاق بدات په‌روه‌ردگاری له‌باتی ئێوه‌ ژنانێکی باشتر له‌ ئێوه‌ی ده‌داتێ موسوڵمانانی، بڕوادارانی، نزاکارانی، ته‌وبه‌کارانی، خواپه‌رستانی، ڕۆژووگران له‌ بێوه‌ژنان و کیژان.
  ئه‌ی ئه‌وانه‌ی که‌ باوه‌ڕتان هێناوه‌ خۆتان و که‌س و کارتان بپارێزن له‌ ئاگرێك که‌ سووته‌مه‌نی یه‌که‌ی ئاده‌می و به‌رده‌ سه‌رپه‌رشتی ئه‌و (ئاگری دۆزه‌خه‌ن) چه‌ند فریشته‌یه‌کی دڵ ڕه‌قی توند و تیژی وا که‌ نافه‌رمانی خوا ناکه‌ن له‌وه‌ی که‌ فه‌رمانیان پێ بدات وه‌ چ فه‌رمانێکیان پێ بدرێ ده‌یکه‌ن.
  ئه‌ی ئه‌وانه‌ی که‌ بێ باوه‌ڕ بوون ئه‌مڕۆ (له‌ ڕۆژی دوایی دا‌) عوزر مه‌هێننه‌وه‌ چونکه‌ بێگومان پاداشت ده‌درێنه‌وه‌ له‌سه‌ر ئه‌وه‌ی که‌ ده‌تانکرد.
  ئه‌ی ئه‌وانه‌ی که‌ باوه‌ڕتان هێناوه‌ بگه‌ڕێنه‌وه‌ بۆ لای خوا به‌ گه‌ڕانه‌وه‌یه‌کی ئێجگاریی تا په‌روه‌ردگارتان له‌ گوناهه‌کانتان خۆش ببێ وه‌ بتانخاته‌ ناو باخاتێکه‌وه‌ که‌ ده‌ڕوا به‌ژێریاندا جۆگه‌ی ئاوی زۆر له‌ ڕۆژێکدا که‌ خوا پێغه‌مبه‌ر(صلی الله‌ علیه‌ وسلم) و که‌سانێ که‌ باوه‌ڕیان هێناوه‌ له‌گه‌ڵیدا سه‌ر شۆڕیان ناکات ڕووناکی (ئیمان) یان ده‌ڕوات له‌ پێشیانه‌وه‌ و له‌لای ڕاستیانه‌وه‌ ده‌ڵێن ئه‌ی په‌روه‌ردگارمان ڕووناکی یه‌که‌مان بۆ زیاد و ته‌واوبکه‌ وه‌ لێمان خۆش به‌ به‌ڕاستی هه‌ر تۆیت به‌سه‌ر هه‌موو شتێکدا ده‌سه‌ڵاتداری.
  ئه‌ی پێغه‌مبه‌ر(صلی الله‌ علیه‌ وسلم) بجه‌نگه‌ له‌گه‌ڵ بێ باوه‌ڕان و دووڕوواندا وه‌ توندوتیژ به‌ له‌گه‌ڵیاندا وه‌جێ یان دۆزه‌خه‌ که‌ سه‌رئه‌نجامێکی زۆر خراپه‌.
  خوا بۆ بێ باوه‌ڕان ژنی نووح و ژنی لووطی به‌نموونه‌ هێنایه‌وه‌ که‌ له‌ژێر (نیکاحی) دوو به‌نده‌دا بوون له‌ به‌نده‌ چاکه‌کانی ئێمه‌ ئینجا خیانه‌تیان له‌گه‌ڵ کردن که‌چی (مێرده‌کانیان) نه‌یانتوانی شتێك له‌ سزای خوایان لێ دوور بخه‌نه‌وه‌ وه‌ پێیان وترا که‌ بڕۆنه‌ ناو ئاگره‌وه‌ له‌گه‌ڵ ئه‌وانه‌ی که‌ ده‌ڕۆنه‌ ناویه‌وه‌.
  هه‌روا خوا نموونه‌یه‌کی تری هێنایه‌وه‌ بۆ ئه‌وانه‌ی که‌ بڕوایان هێناوه‌ (به‌) ژنی فیرعه‌ون کاتێك که‌ وتی په‌روه‌ردگارم بۆم دروست بکه‌ لای خۆت ماڵێك له‌ به‌هه‌شتدا وه‌ ڕزگارم بکه‌ له‌ فیرعه‌ون و کرده‌وه‌کانی وه‌ ڕزگارم بکه‌ له‌ گه‌لی سته‌مکاران.
  وه‌ (به‌) مه‌ریه‌می کچی عیمران ئه‌وه‌ی که‌ داوێنی خۆی پاك ڕاگرت ئه‌وسا ئێمه‌ فوومان پیاکرد له‌ ڕۆحی خۆمانه‌وه‌ وه‌ باوه‌ڕی هێنا بوو به‌ وته‌کانی په‌روه‌ردگاری خۆی و کتێبه‌کانی وه‌ له‌ ڕیزی فه‌رمانبه‌رداراندا بوو.
  گه‌وره‌یه‌ ئه‌و زاته‌ی که‌هه‌رچی ده‌سه‌ڵات و پاشایی هه‌یه‌ به‌ده‌ست ئه‌وه‌، وه‌ ئه‌و ده‌سه‌ڵاتداره‌ به‌سه‌ر هه‌موو شتێکدا.
  ئه‌و زاته‌ی  که‌ مردن و ژیانی داهێناوه‌ تا تاقیتان بکاته‌وه‌ که ‌کرده‌وه‌ی کامتان چاکتره‌ وه‌ هه‌ر ئه‌وه‌ باڵا ده‌ست و لێ خۆشبوو.
  ئه‌و زاته‌ی که‌ حه‌وت ئاسمانی دروست کردووه‌ یه‌ك له‌سه‌ر یه‌ك تۆ نابینیت (ئه‌ی ته‌ماشاکه‌ر) له‌دروست کراوه‌کانی خوای میهره‌باندا هیچ ناڕێکی یه‌ك چاو بگێڕه‌و ورد به‌ره‌وه‌ (بزانه‌) هیچ ناته‌واوی یه‌ك ده‌بینیت.
  دووباره‌ چاو بگێڕه‌ یه‌ك له‌ دوای یه‌ك چاووت به‌ڕیسوایی و نائومێدیی ده‌گه‌ڕێته‌وه‌ بۆ لای خۆت وه‌ ئه‌و (چاوه‌ت) ماندووه‌ تاقه‌تی چووه‌.
  سوێندبێ بێگومان ئاسمانی دنیامان ڕازاندۆته‌وه‌ به‌ چرای زۆر(ی ئه‌ستێره‌) وه‌ گێڕاومانن به‌ڕه‌جمی شه‌یتانه‌کان وه‌ ئاماده‌مان کردووه‌ بۆ ئه‌وان (له‌ قیامه‌تدا) سزای ئاگری هه‌ڵگیرساو.
  وه‌ بۆ ئه‌وانه‌ی که‌ بێ بڕوان به‌ په‌روه‌رگاریان سزای دۆزه‌خ ئاماده‌یه‌ ، که‌ مه‌نزڵگایه‌کی زۆر خراپه‌.
  کاتێك که‌ فڕێ درانه‌ ناوی یه‌وه‌ له‌و دۆزه‌خه‌وه‌ لووره‌و نرکه‌یه‌ك ده‌بیستن وه‌ ئه‌و ئه‌کوڵێ و جۆش ده‌خوات.
  نزیکه‌ (دۆزه‌خ) له‌ڕقانا پاره‌ پاره‌ ببێ هه‌رچه‌ند ده‌سته‌یه‌ك فڕێ بدرێنه‌ ناوێوه‌ ده‌رگاوانه‌کانی دۆزه‌خ پرسیاریان لێ ده‌که‌ن ئایا پێغه‌مبه‌رێکی ترسێنه‌رتان بۆ نه‌هاتووه‌ له‌ دنیادا.
  وتیان به‌ڵێ بۆمان هاتووه‌ به‌ڵام به‌درۆمان ده‌زانی، و ده‌مان وت (پێ ی) خوا هیچی نه‌ ناردۆته‌ خواره‌وه‌ ئێوه‌ به‌س له‌ گومڕاییه‌کی گه‌وره‌دان.
  وه‌ وتیان ئه‌گه‌ر قسه‌ی (پێغه‌مبه‌ران) مان ببیستایه‌ یا تێبگه‌شتینایه‌ ئه‌مڕۆ له‌ هاوڕێ یانی دۆزه‌خ نه‌ ده‌بووین.
  ئیتر پێیان نا له‌ گوناهه‌که‌یان که‌وابوو دووریی له‌ میهره‌بانی خوا بۆ هاوڕێ یانی دۆزه‌خ.
  ئه‌وانه‌ی له‌ په‌نهانیا له‌ خوای خۆیان ده‌ترسن لێ خۆش بوون و پاداشتی گه‌وره‌یان بۆ هه‌یه‌.
  ئێوه‌ قسه‌ به‌ په‌نهانی بکه‌ن یان به‌ ئاشکرا (بۆ خوا یه‌کسانه‌ چونکه‌) ئه‌و (خوای) گه‌وره‌ ئاگاداره‌ به‌خودی (نهێنی) دڵان.
  ئایا ئه‌و خوایه‌ی که‌ مه‌ردوومی دروست کردووه‌ ئاگای له‌ نهێنی یان نی یه‌ له‌ کاتێکدا که‌ ئه‌و وردبین و ئاگاداره‌.
  خوا ئه‌و زاته‌یه‌ که‌ زه‌وی بۆ ڕام کردوون ده‌ی بگه‌ڕێن به‌ قه‌راغ و لاشانیا وه‌ له‌ ڕۆزی خوا بخۆن وه‌ هه‌ر بۆلای ئه‌وه‌ گه‌ڕانه‌وه‌.
  ئایا دڵنیان له‌و خوایه‌ی که‌ له‌ ئاسمانه‌، که‌ بتانباته‌ خواره‌وه‌ به‌ناخی زه‌ویی دا له‌ کاتێکدا که‌ زه‌وی (وه‌ك ده‌ریا) گێژ بخوات (بێته‌ له‌رزین)؟.
  ئایا دڵنیان له‌و خوایه‌ی که‌ له‌ ئاسمانه‌ که‌ بای توندتان بینێرێته‌ سه‌ر به‌ ورده‌ زیخه‌وه‌ ئه‌و ده‌مه‌ تێ ده‌گه‌ن که‌ هه‌ڕه‌شه‌ی ئێمه‌ چۆنه‌ ؟.
  سوێند به‌خوا به‌ڕاستی ئه‌و (گه‌لانه‌ی) که‌ له‌پێش ئه‌ماندا بوون (پێغه‌مبه‌رانی ئێمه‌یان) به‌ درۆزن دانا جا چۆن بوو به‌گژدا چوونه‌وه‌ی ئێمه‌ له‌وان.
  ئایا سه‌یری باڵنده‌کان ناکه‌ن به‌ ژوور سه‌ریانه‌وه‌ به‌ باڵ کراوه‌یی و هێنانه‌وه‌یه‌ك ڕای نه‌گرتوون (به‌و ئاسمانه‌وه‌) خوا نه‌بێ که‌ ئه‌و به‌ هه‌موو شتێك بیینایه‌.
  ئایا ئه‌وه‌ کێ یه‌ ئه‌و که‌سه‌ی که‌ له‌شکری ئێوه‌یه‌ یارمه‌تتیان ده‌دات له‌ جیاتی خوای میهره‌بان ؟! بێ بڕوایان هه‌ر له‌ فریو خواردنان.
  ئایا ئه‌وه‌ کێ یه‌ ئه‌و که‌سه‌ی که‌ ڕۆزیتان ده‌دات ئه‌گه‌ر خوا ڕۆزی خۆیتان لێ بگرێته‌وه‌ ؟ به‌ڵکو (به‌ ئاره‌زوو) د‌رێژه‌یان دا به‌ سه‌رکه‌شی و دوور که‌وتنه‌وه‌ له‌ ڕێ ی ڕاست.
  ئایا ئه‌و که‌سه‌ی بڕواو به‌ده‌ما بکه‌وێ باشتر ڕێ ده‌رده‌کات؟ یا یه‌کێك که‌ قنج و قیت بڕوا به‌سه‌ر ڕێگایه‌کی ڕاست و ڕه‌واندا ؟.
  ئه‌ی موحه‌ممه‌د(صلی الله‌ علیه‌ وسلم) بڵێ: هه‌ر خوایه‌ که‌ درووستی کردوون وه‌ گوێ و چاوو دڵی پێ داوون زۆر به ‌ده‌گمه‌ن سوپاسی (ئه‌م به‌هرانه‌) ده‌که‌ن.
  بڵێ: هه‌ر خوایه‌ که‌ ئێوه‌ی بڵاوکردۆته‌وه‌ له‌ زه‌وی دا وه‌ هه‌ر بۆ لای ئه‌و ده‌گه‌ڕێنرێنه‌وه‌.
  بێ بڕواکان به‌ گاڵته‌وه‌ ده‌ڵێن : ئه‌م به‌ڵێنه‌ (به‌ هاتنی ڕۆژی دوایی) که‌ی ده‌بێ ئه‌گه‌ر ڕاست ده‌که‌ن.
  ئه‌ی موحه‌ممه‌د(صلی الله‌ علیه‌ وسلم) بڵێ: زانینی ئه‌و ڕۆژه‌ هه‌ر لای خوایه‌ وه‌ من ته‌نها ترسێنه‌رێکی ئاشکرام.
  کاتێك بێ بڕوایان ئه‌و سزایه‌یان به‌دی کرد له‌ نزیك خۆیانه‌وه‌ تاڵ ده‌بێ ڕووخساری ئه‌وانه‌ی که‌بێ بڕوا بوون وه‌ (پێ یان) ده‌ووترێ: ئه‌مه‌یه‌ ئه‌و (ڕۆژه‌) ی که‌ داواتان ده‌کرد.
  بڵێ: پێم بڵێن ئه‌گه‌ر خوا من و ئه‌و (موسوڵمانانه‌) ی که‌ له‌ گه‌ڵمان له‌ ناومان ببات یا میهره‌بانییمان له‌گه‌ڵ بکات ده‌ی کێ په‌نای بێ بڕوایان ده‌دات له‌ سزای سه‌خت.
  بڵێ هه‌ر ئه‌وه‌ خوای به‌خشنده‌ که‌ بڕوامان پێ هێناوه‌ وه‌ هه‌ر به‌و پشتمان به‌ستووه‌ جا له‌مه‌ولا ده‌زانن که‌ کێ له‌ گومڕایی یه‌کی ئاشکرا دایه‌.
  بڵێ: پێم بڵێن ئه‌گه‌ر ئاو(ی خواردنه‌وه‌) تان ڕۆبچێ به‌ ناخی زه‌وی دا ده‌ی کێ (بێجگه‌ له‌ خوا) ئاوی زوڵاڵتان بۆ ده‌هێنێ.
  به‌ (نوون) ده‌خوێنرێته‌وه‌، سوێند به‌ پێنووس و به‌و دێڕانه‌ی ده‌ینوسن.
  تۆ له‌ سایه‌یی به‌خششی خواوه‌ شێت نیت.
  وه‌ بێگومان پاداشتی نه‌بڕانه‌وه‌ هه‌یه‌ بۆ تۆ.
  وه‌ به‌ڕاستی تۆ له‌سه‌ر ڕه‌وشت و خویه‌کی ئێجگار به‌رزو گه‌وره‌یت.
  جا به‌م زووانه‌ تۆش و ئه‌وانیش ده‌بینن.
  که‌ کامتان شێتن.
  بێگومان په‌روه‌ردگاری تۆ له‌ هه‌موو که‌س زاناتره‌ به‌و که‌سه‌ی که‌ ڕێ ی ڕاستی خوای ون کردبێ وه‌ ئه‌و زاناتره‌ به‌و که‌سانه‌ی که‌ ڕێ ی ڕاستیان گرتبێ.
  فه‌رمان به‌ری ئه‌وانه‌ مه‌که‌ که‌ قسه‌کانت به‌ درۆ ده‌زانن.
  حه‌زیان ده‌کرد که‌ تۆ نه‌رمی نیشان بده‌یت ئه‌وسا ئه‌وانیش نه‌رمیی (به‌رانبه‌رت) ده‌نوێنن.
  فه‌رمانبه‌ریی مه‌که‌ بۆ هیچ سوێند خۆرێکی په‌ست و ڕیسوای درۆزن.
  پیتك گری ئامشۆکه‌ر بۆ قسه‌ هێنان و بردن.
  زۆر به‌رگری که‌ر له‌ چاکه‌ سته‌مکاری گوناهکار.
  دڵ ڕه‌قی که‌لله‌ شه‌ق دوای ئه‌وه‌ زۆڵ.
  له‌به‌ر ئه‌وه‌ی که‌ خاوه‌نی دارایی و کوڕی زۆره‌.
  که‌ ئایه‌تانی ئێمه‌ی به‌ سه‌ردا بخوێنرێته‌وه‌ ده‌ڵێ: (ئه‌مان) ئه‌فسانه‌ی پێشینانن.
  به‌م زووانه‌ سه‌ری لووتی داخ ده‌که‌ین.
  ئێمه‌ تاقیمان کردنه‌وه‌ هه‌روه‌ك له‌مه‌وپێش خاوه‌نانی ئه‌و باخه‌مان تاقی کرده‌وه‌ که‌ (له‌ شه‌وا) سوێندیان خوارد که‌ له‌ده‌می به‌یانا (به‌ره‌که‌ی) بڕنن تا هه‌ژاران نه‌زانن.
  هیچی (بۆ هه‌ژاران) لێ ده‌رنه‌که‌ن.
  ئینجا به‌ڵایه‌ك له‌ لایه‌ن په‌روه‌ردگارته‌وه‌ سوڕایه‌وه‌ به‌ سه‌ر باخه‌که‌دا له‌ کاتێکدا که‌ ئه‌وان خه‌وتبوون.
  ئه‌وسا وه‌ك باخێکی ڕنراوی لێ هات.
  له‌ شه‌به‌قدا بانگی یه‌کتری یان کرد.
  که‌ هه‌ستن بچن بۆ سه‌ر باخه‌که‌تان ئه‌گه‌ر ئه‌تانه‌وێ بیڕنن.
  ئینجا که‌وتنه‌ ڕێ وه‌ ئه‌وان به‌چرپه‌ به‌ یه‌کتریان ئه‌ووت.
  ئه‌مڕۆ هیچ هه‌ژارێك نه‌یێ به‌سه‌رتاندا له‌ ناو باخه‌که‌دا.
  ده‌مه‌و به‌یان ڕۆین لایان وابوو که‌ ده‌توانن بێ به‌شیان بکه‌ن.
  که‌ باخه‌که‌یان دیی (به‌ سوتاوی) وتیان ئێمه‌ ڕێ مان ون کردووه‌ ئه‌مه‌ باخه‌که‌ی ئێمه‌ نی یه‌.
  نه‌ء به‌ڵکو به‌ش بڕاو کراویین.
  برا ناوه‌نجی یه‌که‌یان (له‌ ژیریدا) وتی مه‌گه‌ر پێم نه‌ووتن؟ بۆ چ یادو سوپاسی خوا ناکه‌ن.
  هه‌موو وتیان: پاك و بێگه‌ردی بۆ په‌روه‌ردگارمانه‌ (سته‌م له‌که‌س ناکات) بێگومان ئێمه‌ خۆمان سته‌م کارین.
  ئینجا ڕوویان کرده‌ یه‌کتری به‌ سه‌رزه‌نشت کردن.
  وتیان: ئه‌ی وای بۆ خۆمان به‌ڕاستی له‌ خوا یاخی بووین.
  ئومێده‌وارین که‌ خوا له‌ جیاتی ئه‌و باخه‌ باشترمان بداتێ به‌ڕاستی ئێمه‌ هیوامان هه‌ر به‌ په‌روه‌ردگاری خۆمانه‌.
  ئاوایه‌ سزا (ی خوا له‌ جیهاندا) وه‌ سزای ڕۆژی دوایی گه‌لێ گه‌وره‌تره‌ خۆزگه‌ بیانزانیایه‌.
  بێگومان بۆ پارێزکاران هه‌یه‌ لای په‌روه‌ردگاریان باخاتی پڕ له‌ ناز و نیعمه‌ت.
  چۆن ئێمه‌ موسوڵمان و به‌دکاران وه‌ك یه‌ك لێ ده‌که‌ین؟.
  ئه‌وه‌ چیتانه‌ چۆن بڕیارێك ده‌ده‌ن.
  نه‌خێر ئایا کتێبێکی (ئاسمانی) تان هه‌یه‌ ئه‌مه‌ی تیا ده‌خوێننه‌وه‌.
  وه‌ له‌و کتێبه‌دا ڕێتان پێ دراوه‌ چیتان بوێ ئه‌وه‌ هه‌ڵبژێرن بۆ خۆتان؟.
  یا په‌یمانی به‌هێزتان هه‌یه‌ له‌ گه‌ڵمان تا ڕۆژی دوایی که‌ هه‌رچی ئێوه‌ بڕیار بده‌ن بتاندرێتێ.
  بپرسه‌ لێ یان (بزانه‌) کامیان زامنی ئه‌م کاره‌ن.
  ئاخۆ هاوبیریان هه‌یه‌ (له‌م قسه‌یه‌دا) ده‌با هاوبیره‌کانیان بێنن ئه‌گه‌ر ڕاست ده‌که‌ن.
  له‌ ڕۆژێکدا که‌ داوێنی لێ ئه‌کرێ به‌لادا وه‌ (به‌ ته‌وسه‌وه‌) بانگ ده‌کرێن بۆ نوێژکردن و سوژده‌ بردن و ناتوانن بی به‌ن.
  چاویان شۆڕو ڕیسوایی دایان ده‌گرێ به‌ڕاستی جاران که‌ بانگ ده‌کران بۆ سوژده‌و (نه‌یان ده‌برد) که‌ ساغیش بوون.
  وازم لێ بێنه‌ بۆ ئه‌وانه‌ی که‌ ئه‌م قورئانه‌ به‌درۆ ده‌زانن به‌ره‌ به‌ره‌ کێشیان ده‌که‌م به‌ ڕه‌نگێك که‌ پێ نه‌زانن.
  وه‌ مۆڵه‌تیان ده‌ده‌م به‌ڕاستی نه‌خشه‌ی من تۆکمه‌ و به‌هێزه‌.
  ئاخۆ تۆ له‌ بێ بڕوایان داوای کرێ (ی کۆششی پێغه‌مبه‌رێتی) یان لێ ده‌که‌یت ئه‌وانیش له‌ بژاردنی قه‌رزداری گران بارن.
  یا ڕووپه‌ڕه‌ی غه‌یبیان له‌لایه‌ وه‌ ئه‌وان له‌به‌ری ده‌نووسنه‌وه‌.
  ئه‌ی موحه‌ممه‌د(صلی الله‌ علیه‌ وسلم) دان به‌ خۆتا بگره‌ و چاوه‌ڕوانیی فه‌رمانی خوات بکه‌ وه‌ك هاوڕێ ی نه‌هه‌نگه‌که‌ مه‌به‌ (که‌ یونس پێغه‌مبه‌ره‌(علیه‌ السلام)) کاتێك که‌ بانگی (خوای) کرد وه‌ ئه‌و پیشی خواردبۆوه‌ له‌ بێ بڕوایی گه‌له‌که‌ی.
  ئه‌گه‌ر میهره‌بانی یه‌ك له‌لایه‌ن په‌روه‌ردگاریه‌وه‌ فریای نه‌که‌وتایه‌ فڕێ ده‌درایه‌ ده‌شتێکی ڕووته‌ن وه‌ ئه‌و به‌دناو ده‌بوو.
  ئینجا په‌روه‌ردگاری هه‌ڵی بژارده‌وه‌ وه‌ کردی (به‌ یه‌کێك) له‌ چاکان.
  به‌ڕاستی نزییك بوو بێ بڕواکان هه‌ڵت خلیسکێنن به‌چاو (ی پیس)  یان له‌ کاتێکدا که‌ قورئان ده‌بیستن وه‌ ده‌یان وت: به‌ڕاستی ئه‌م (پێغه‌مبه‌ره‌) شێته‌.
  له‌ کاتێکدا که‌ ئه‌م قورئانه‌ هه‌ر ئامۆژگاری یه‌ بۆ هه‌مو جیهانیان.
  ڕۆژی دوایی.
  چی بێ ئه‌و ڕۆژه‌.
  تۆ چووزانیت ئه‌و ڕۆژه‌ چی یه‌.
  گه‌لی عاد و سه‌موود، ئه‌و ڕۆژه‌یان به‌درۆ زانی (که‌ دڵه‌کان) داده‌خورپێنێ.
  ئینجا (گه‌لی) سه‌موود له‌ ناوبران به‌ نه‌عره‌ته‌یه‌کی زۆر گه‌وره‌.
  وه‌ (گه‌لی) عادیش له‌ ناوبران به‌ بایه‌کی سه‌ختی ساردی به‌تینی به‌گرمه‌.
  خوا زاڵی کرد به ‌سه‌ریاندا حه‌وت شه‌و و هه‌شت ڕۆژ به‌بێ وچان (له‌ناوی بردن) ئه‌و گه‌له‌ت ده‌بینی له‌و ماوه‌یه‌دا بێ گیان که‌وتبوون وه‌ك قه‌دی داری خورمای گه‌نده‌ڵ واته‌ ناوڕزاو.
  ئایا که‌س ده‌بینیت له‌وان که‌ مابێته‌وه‌؟.
  هه‌ر به‌و ڕه‌نگه‌ فیرعه‌ون و گه‌لانی پێش ئه‌وو (دانیشتووانی ئه‌و دێهاته‌) سه‌ره‌و ژێربووه‌کان هاتن به‌ گوناهو خراپه‌وه‌.
  وه‌ بێ فه‌رمانیی پێغه‌مبه‌ری په‌روه‌ردگاریان کرد ئه‌وسا گرتنی به‌ گرتنێکی زۆر سه‌خت.
  به‌ڕاستی ئێمه‌: کاتێك که‌ ئاو(ی تۆفان) سه‌رکه‌وت (باپییره‌کانی) ئێوه‌مان هه‌ڵگرت له‌ که‌شتیدا ئه‌ی بێ بڕوایانی مه‌ککه‌.
  تا ئه‌م کرده‌وه‌یه‌ بکه‌ینه‌ بیرهێنه‌ره‌وه‌ بۆ ئێوه‌ وه‌ له‌ گوێی گرێ گوێگرێکی تێگه‌یشتوو.
  ئینجا کاتێك فوو کرا به‌ که‌ڕه‌نادا به‌ تاقه‌ فوو کردنێك.
  وه‌ زه‌وی و شاخه‌کان هه‌ڵگیران به‌ جارێك دران به‌یه‌کدا و ته‌خت کران.
  ئه‌و ڕۆژه‌ ڕووداوی گه‌وره‌ ڕووده‌دات.
  وه‌ ئاسمان له‌ت ده‌بێ وه‌ ئه‌و له‌و ڕۆژه‌دا سست و بێ که‌ڵکه‌.
  وه‌ فریشته‌کان له‌ که‌ناری ئاسماندان وه‌ له‌و ڕۆژه‌دا هه‌شت (فریشته‌) ته‌ختی په‌روه‌ردگاری تۆ هه‌ڵ ده‌گرێ له‌ ژوور هه‌موو فریشته‌کانی تره‌وه‌.
  له‌و ڕۆژه‌دا (له‌ به‌رده‌می خوادا) هه‌مووتان نیشان ده‌درێن هیچ (کرده‌وه‌یه‌کی) په‌نهانیتان به‌ نهێنی نامێنێته‌وه‌.
  ئه‌وسا ئه‌و که‌سه‌ی که‌ نامه‌ی (کرده‌وه‌ی) درایه‌ ده‌ستی ڕاستی ده‌ڵێ: ها نامه‌که‌م بگرن و بیخوێننه‌وه‌.
  بێگومان من خۆم ده‌مزانی که‌ تووشی ئه‌م لێپرسینه‌وه‌یه‌ ده‌بم.
  ئه‌و که‌سه‌ له‌ ژیانێکی په‌سه‌ندا ده‌بێ.
  له‌ به‌هه‌شتێکی به‌رزدا.
  که‌ میوه‌ی نزیکه‌ ده‌سته‌.
  پێ یان ده‌ووترێت بخۆن و بخۆنه‌وه‌، نۆشتان بێ به‌هۆی ئه‌و چاکانه‌وه‌ که‌ له‌ ڕۆژانی ڕابردوودا کردووتانه‌.
  به‌ڵام ئه‌و که‌سه‌ی که‌ نامه‌ درایه‌ ده‌ستی چه‌پی ده‌ڵێ: خۆزگه‌ هه‌ر نامه‌م نه‌درایه‌تێ.
  وه‌ نه‌م زانیایه‌ چی یه‌ (سه‌رئه‌نجامی) لێپرسینه‌وه‌م.
  خۆزگه‌ مردنه‌که‌م یه‌کجاری بوایه‌.
  سامانه‌که‌م هیچ قازانجێکی پێ نه‌گه‌یاندم.
  له‌ده‌ستم چوو ده‌سه‌ڵاته‌که‌م.
  ئینجا به‌ چاودێرانی دۆزه‌خ ده‌ووترێت بییگرن زنجیر بکه‌نه‌ ده‌ست و گه‌ردنی.
  له‌ پاشان بیبه‌ن بۆ دۆزه‌خ واته‌ بیسوتێنن له‌ دۆزه‌خدا.
  ئینجا به‌ زنجیرێکی حه‌فتا گه‌زیی بی به‌ستنه‌وه‌.
  چونکه‌ بێگومان ئه‌و بڕوای به‌ خوای گه‌وره‌ نه‌ده‌کرد.
  وه‌ هانه‌ هانه‌ی که‌سی نه‌ده‌دا بۆ خۆراك دان به‌ هه‌ژاران.
  ئه‌مڕۆ ئه‌ویش لێره‌ نه‌ دڵسۆزێکی هه‌یه‌ یارمه‌تی بدات.
  وه‌ نه‌ خۆراکێك مه‌گه‌ر له‌ کێم و زووخاوی جه‌سته‌ی دۆزه‌خی یان.
  که‌ (که‌س) نایخوات گوناهباران نه‌بێت.
  جا سوێند به‌و شتانه‌ی که‌ ده‌یان بینن.
  وه‌ به‌وه‌ش که‌ نایان بینن.
  بێگومان ئه‌م قورئانه‌ فه‌رمووده‌ی ڕه‌وانه‌ کراوێکی به‌ڕێزو گه‌وره‌یه‌ له‌ خواوه‌ بۆتان دێنێ.
  وه‌ ئه‌م (قورئانه‌) قسه‌ی شاعیر نی یه‌ زۆر که‌م بڕوا ده‌هێنن به‌ قورئان.
  وه‌ قسه‌ی فاڵچی و جووکی نی یه‌ زۆر که‌م بیر ده‌که‌نه‌وه‌.
  ئه‌م قورئانه‌ نێرراوه‌ته‌ خواره‌وه‌ له‌ په‌روه‌ردگاری جیهانیانه‌وه‌.
  ئه‌گه‌ر (موحه‌ممه‌د(صلی الله‌ علیه‌ وسلم)) به‌ده‌م ئێمه‌وه‌ هێندێ (ووته‌ی) هه‌ڵببه‌ستایه‌.
  بێگومان ئێمه‌ به‌ده‌ستی خۆمان تۆڵه‌مان لێ ده‌سه‌ند.
  له‌ پاشان ڕه‌گی دڵیمان ده‌بڕیی.
  وه‌ که‌س له‌ ئێوه‌ نه‌یده‌توانی به‌رگری لێ بکات.
  وه‌ بێگومان ئه‌م قورئانه‌ ئامۆژگاری و په‌نده‌ بۆ پارێزکاران.
  وه‌ بێگومان ئێمه‌ ده‌زانین که‌ هێندێکتان قورئان به‌ درۆ ده‌زانن.
  وه‌ بێگومان ئه‌م قورئانه‌ هۆی په‌شیمانی بێ بڕوایانه‌.
  وه‌ به‌ڕاستی قورئان ڕاست و دروسته‌.
  که‌واته‌: (ئه‌ی موحه‌ممه‌د(صلی الله‌ علیه‌ وسلم)) تۆش هه‌میشه‌ یادی په‌روه‌ردگاری گه‌وره‌ی خۆت بکه‌.
  داواکارێك داوای سزایه‌کی (خوایی) کرد که‌ (ئه‌و سزایه‌) هه‌ر ڕوو ده‌دات.
  بۆ بێ بڕوایان نی یه‌ هیچ پاڵ پێوه‌نه‌رێك که‌ بیان پارێزێت.
  له‌ (سزای) خوای خاوه‌ن پله‌و پایه‌ی زۆر به‌رز.
  فریشته‌ و جبرییل سه‌ر ده‌که‌ون بۆ لای خوا له‌ ڕۆژێکدا که‌ ئه‌ندازه‌که‌ی په‌نجا هه‌زار ساڵه‌.
  که‌وا بوو خۆت ڕابگره‌ (ئه‌ی موحه‌ممه‌د(صلی الله‌ علیه‌ وسلم)) به‌ خۆڕاگرتنێکی چاك و جوان.
  به‌ڕاستی ئه‌و بێ بڕوایانه‌ ئه‌و ڕۆژه‌ به‌ دوور ده‌بیینن.
  ئێمه‌ش زۆر به‌ نزیکی ده‌بینیین.
  ئه‌و ڕۆژه‌ی که‌ ئاسمان وه‌ك مسی تواوه‌ (یان خڵته‌ی زه‌یتی) لێ دێ.
  که‌ژه‌کانیش وه‌ك خوری شی کراوه‌یان لێ دێ.
  وه‌ هیچ که‌سێك ناپرسێته‌وه‌ له‌ هیچ که‌سێکی خۆشه‌ویستی خۆی.
  که‌ نیشانی یه‌کتری ده‌درێن تاوانبار ئاوات ده‌خوازێ که‌ بیدایه‌ له‌باتی ڕزگار بوونی خۆی له‌ سزای ئه‌و ڕۆژه‌ به‌ کوڕانیه‌وه‌.
  به‌ژنی یه‌وه‌ به‌ برایه‌وه‌.
  به‌ هۆزه‌که‌شیه‌وه‌ که‌ په‌نایان ده‌دا.
  وه‌ به‌ هه‌رچی که‌س له‌سه‌ر زه‌وی یه‌ (هه‌مووی بدایه‌ و) له‌پاشان هه‌ر خۆی ڕزگاری ببێ.
  نه‌خێر (وا نی یه‌) به‌ڕاستی ئاگری دۆزه‌خ به‌ بڵێسه‌یه‌.
  داماڵێنه‌ری پێستی سه‌ره‌.
  بانگی که‌سێك ده‌کات که‌ پشتی هه‌ڵکردبێ له‌ خواو ڕووی وه‌رگێڕابێ.
  وه‌ سامانی کۆ کردبێته‌وه‌ و هه‌ڵی گرتبێ.
  بێگومان ئاده‌می دروست کراوه‌ به‌ چاو چنۆکێکی ته‌نگه‌تیلکه‌.
  که‌ ناخۆشی یه‌کی تووش ببێ هاوارو ناڵه‌ ده‌ست پێ ده‌کات.
  که‌ سامانیش ڕووی تێ ‌بکات ئه‌ی گرێته‌وه‌ له‌ خه‌ڵکی.
  مه‌گه‌ر نوێژکه‌ران.
  ئه‌وانه‌ که‌ به‌رده‌وامن له‌سه‌ر نوێژه‌کانیان.
  ئه‌وانه‌ی که‌ به‌شێکی دیاری کراو له‌ دارایی یاندا هه‌یه‌.
  بۆ هه‌ژاری داواکه‌ر و بێ نه‌وای داوانه‌که‌ر.
  وه‌ ئه‌وانه‌ی که‌ باوه‌ڕیان به‌ ڕۆژی پاداشت هه‌یه‌.
  وه‌ ئه‌وانه‌ی که‌ له‌ سزای په‌روه‌ردگاری خۆیان ده‌ترسن.
  چونکه‌ به‌ڕاستی سزای په‌روه‌ردگاری ئه‌وان که‌س لێ ی دڵنیا نیه‌.
  وه‌ ئه‌وانه‌ی که‌ ئاگاداری داوێنی خۆیان ده‌که‌ن.
  مه‌گه‌ر له‌گه‌ڵ ژنانی خۆیان یا که‌نیزه‌کێك که‌ بووبن به‌ خاوه‌نیان بێگومان ئه‌وانه‌ لۆمه‌ کراو نین.
  ئینجا هه‌ر که‌سێك دوای شتی تر بکه‌وێ ئه‌و که‌سانه‌ ئه‌وانه‌ن که‌ ده‌ست درێژکه‌رن.
  وه‌ ئه‌وانه‌ی که‌ چاودێری سپارده‌و په‌یمانی خۆیان ده‌که‌ن.
  وه‌ ئه‌وانه‌ی که‌ شایه‌تی خۆیان به‌ ته‌واوی ده‌ده‌ن.
  وه‌ ئه‌وانه‌ی که‌ ئاگاداری نوێژیان ده‌که‌ن.
  ئه‌وانه‌ (که‌ باس کران) ڕێز ده‌گیرێن له‌ باخاتی به‌هه‌شتدا.
  ده‌ی چی یانه‌ ئه‌و بێ بڕوایانه‌ (که‌ تۆ ده‌رئه‌که‌ویت ئه‌ی موحه‌ممه‌د(صلی الله‌ علیه‌ وسلم)) به‌په‌له‌ دێن بۆ لات.
  له‌لای ڕاست و چه‌پته‌وه‌ ده‌سته‌ ده‌سته‌ ده‌بن.
  ئایا هه‌موو یه‌کێك له‌وان به‌ته‌مایه‌ که‌ بخرێته‌ به‌هه‌شتی پڕ له‌ نازو نیعمه‌ته‌وه‌.
  وا نی یه‌: (وه‌ك به‌ته‌مان) به‌ڕاستی ئێمه‌ درووستمان کردوون له‌وه‌ی که‌ ده‌یزانن.
  جا سوێند به‌ په‌روه‌ردگاری ڕۆژهه‌ڵاته‌کان و ڕۆژئاواکان بێگومان ئێمه‌ به‌ ده‌سه‌ڵاتین.
  له‌ سه‌ر ئه‌وه‌ی که‌ بیانگۆڕین و باشتر له‌وان بهێنن وه‌ که‌س له‌ ده‌ستمان ده‌رناچێ.
  ئینجا وازیان لێ بێنه‌، با قسه‌ی هیچ و پووچ و گاڵته‌ی خۆیان بکه‌ن تا دووچاری ئه‌و ڕۆژه‌ی خۆیان ده‌بن که‌ به‌ڵێنیان پێ دراوه‌.
  ئه‌و ڕۆژه‌ی که‌ به‌په‌له‌ له‌ گۆڕه‌کانیان دێنه‌ ده‌ره‌وه‌ ده‌ڵێی بۆ لای بته‌کانیان ڕاده‌که‌ن.
  چاویان شۆڕو (سه‌ر به‌ره‌و ژێر) ڕیسوایی و شه‌رمه‌زاری دایان ده‌گرێ ئه‌مه‌ ئه‌و ڕۆژه‌یه‌ که‌ له‌وه‌و‌پێش به‌ڵێنیان پێ درابوو.
  بێگومان ئێمه‌ نووحمان نارد بۆ لای هۆزه‌که‌ی (وه‌ پێمان وت) که‌ هۆزه‌که‌ت بێدار بکه‌ره‌وه‌ پێش ئه‌وه‌ی که‌ سزای سه‌ختیان تووش ببێ.
  نووح وتی: ئه‌ی گه‌لی خۆم به‌ڕاستی من (پێغه‌مبه‌رو) ترسێنه‌رێکی ئاشکرام بۆ ئێوه‌.
  که‌ هه‌ر خوا بپه‌رستن و لێ ی بترسن وه‌ فه‌رمان به‌ریی من بکه‌ن.
  تا خوا له‌ گوناهه‌کانتان خۆش ببێ وه‌ (به‌ زیندوویی) ده‌تان هێڵێته‌وه‌ تا کاتی دیاری کراوی مردنتان بێگومان کاتێ سزای خوا که‌ هات دوا ناکه‌وێ ئه‌گه‌ر بتانزانیایه‌.
  وتی: ئه‌ی په‌روه‌ردگارم من گه‌له‌که‌ی خۆمم (به‌ په‌نهانی) بانگ کرد به‌ شه‌وو به‌ ڕۆژ.
  وه‌ تا بانگم ده‌کردن ئه‌وان زۆرتر دوور ئه‌که‌وتنه‌وه‌ لێم.
  وه‌ بێگومان من هه‌ر کات بانگم ده‌کردن (بۆ بڕوا هێنان) تا لێیان خۆش ببیت ئه‌وان په‌نجه‌یان ده‌کرد به‌ گوێچکه‌یاندا وه‌ پۆشاکه‌کانیان ده‌دا به‌ سه‌رو چاویاندا وه‌ به‌رده‌وام ده‌بوون له‌ بێ باوه‌ڕی دا، وه‌ سه‌رکێشیان ده‌کرد چۆن سه‌رکێشی یه‌ك.
  له‌پاشان به‌ ئاشکرا بانگم کردن.
  ئینجا (ده‌مێك) بۆم ئاشکرا ده‌کردن (ده‌مێك) بۆم په‌نهان ده‌کردن به‌ په‌نهان کردنێکی ته‌واو.
  ئه‌وسا پێم وتن: داوای لێ خۆش بوون بکه‌ن له‌ په‌روه‌ردگارتان به‌ڕاستی په‌روه‌ردگارتان زۆر لێ خۆش بووه‌.
  ئینجا ‌گه‌ر وا بکه‌ن بارانی خوڕه‌م و لێزمه‌تان بۆ ده‌بارێنێ.
  وه‌ سامان و کوڕی زۆرتان پێ ده‌به‌خشێ وه‌ باخ و باخاتی زۆرتان پێ ده‌دات وه‌ جۆگه‌ ئاوی زۆرتان ده‌داتێ.
  ئه‌وه‌ چیتانه‌ ناترسن له‌ شکۆو گه‌وره‌یی خوا؟.
  له‌ کاتێکدا که‌ دروستی کردوون به‌ چه‌ند قۆناغێك.
  ئایا نابینن که‌ خوا چۆن حه‌وت ئاسمانی دروست کردووه‌ نهۆم له‌سه‌ر نهۆم.
  وه‌ مانگی گێڕاوه‌ له‌ ناویاندا به‌ ڕووناك و ڕۆژیشی گێڕاوه‌ به‌ چرا.
  وه‌ خوا ئێوه‌ی ڕوواندووه‌ له‌ زه‌وی به ‌ڕوواندن.
  له‌پاشان ده‌تان باته‌وه‌ ناوی وه‌ ده‌رتان ده‌هێنێته‌وه‌ (لێ ی) به‌ ده‌رهێنان.
  خوا زه‌وی بۆ ڕاخستوون.
  تا هاتوچۆ بکه‌ن به‌ ڕێگه‌ کراوه‌کانیدا.
  نووح وتی: ئه‌ی په‌روه‌ردگارم بێگومان گه‌له‌که‌م بێ فه‌رمانیان کردم وه‌ شوێن که‌سانێ که‌وتن که‌ ماڵ و منداڵی قازانجی پێ نه‌گه‌یاندووه‌ زیان نه‌بێ.
  وه‌ پیلان و فڕو فێڵی زۆر گه‌وره‌یان کرد.
  وه‌ وتیان: ده‌ست هه‌ڵ نه‌گرن له‌ بت و خواکانتان وه‌ ده‌ست هه‌ڵ نه‌گرن له‌ (په‌رستنی) ود و سواع و یه‌غووث و یه‌عوق و نه‌سر.
  وه‌ به‌ڕاستی ئه‌وانه‌ زۆر (خه‌ڵك) یان گومڕا کرد (خوایه‌)  ئه‌م سته‌مکارانه‌ له‌ گومڕایی زیاتر هیچی تریان بۆ زۆر مه‌که‌.
  به‌هۆی گوناهه‌کانیانه‌وه‌ به‌ زریان خنکێنران ئینجا خرانه‌ ئاگره‌وه‌ ئیتر بێجگه‌ له‌ خوا هیچ یارمه‌تی ده‌رێکیان ده‌ست نه‌که‌وت.
  نووح فه‌رمووی: ئه‌ی په‌روه‌ردگار مه‌هێڵه‌ له‌سه‌ر زه‌وی هیچ که‌سێك له‌ بێ بڕوایان.
  چونکه‌ بێگومان ئه‌گه‌ر تۆ وازیان لێ بێنیت: به‌نده‌کانی تۆ گومڕا ده‌که‌ن وه‌ هه‌ر منداڵی تاوانباری سوپاس نه‌که‌ر ده‌خه‌نه‌وه‌.
  ئه‌ی په‌روه‌ردگارم خۆش ببه‌ له‌ خۆم و باوکم و دایکم وه‌ له‌و که‌سه‌ که‌ دێته‌ ماڵم به‌ بڕواداریی یه‌وه‌ وه‌ له‌ هه‌موو پیاوان و ژنانی ئیماندار وه‌ به‌شی سته‌مکاران زیاد مه‌که‌ تیاچوون و له‌ ناوچوون نه‌بێ.
  ئه‌ی موحه‌ممه‌د(صلی الله‌ علیه‌ وسلم) بڵێ: نیگام بۆ کرا که‌ بێگومان چه‌ند که‌سێك له‌ جنۆکه‌ گوێیان گرت (له‌ قورئان خوێندنه‌وه‌م) ئینجا وتیان: به‌ڕاستی ئێمه‌ قورئانێکی سه‌ر سوڕهێنه‌رمان بیست.
  ڕێنموونیی ده‌کات بۆ ڕێ ی ڕاست ئێمه‌ش باوه‌ڕمان پێ کرد وه‌ هه‌رگیز که‌س ناکه‌ین به‌ هاوبه‌شی په‌روه‌ردگارمان.
  وه‌ به‌ڕاستی - بڵنده‌ گه‌وره‌یی په‌روه‌ردگارمان له‌ شتی ناشایسته - هیچ هاوسه‌رو منداڵێکی بۆ خۆی دانه‌ناوه‌.‌
  بێگومان بێ ئاوه‌زه‌که‌مان درۆی ناله‌باری هه‌ڵده‌به‌ست ده‌رباره‌ی خوا.
  وه‌ ئێمه‌ پێمان وابوو که‌ ئاده‌میی و جنۆکه‌ هه‌رگیز درۆ ناکه‌ن ده‌رباره‌ی خوا.
  به‌ڕاستی پیاوانێك له‌ ئاده‌میی په‌نایان ده‌برده‌ به‌ر پیاوانێك له‌ جنۆکه‌ (که‌ بیان پارێزن) که‌چی زۆرتر ماندوویان ده‌کردن.
  وه‌ ئاده‌میی گومانیان بردووه‌ هه‌ر وه‌ك ئێوه‌ - ئه‌ی جنۆکه‌ - گومانتان بردووه‌ که‌ ئیتر خوا هیچ پێغه‌مبه‌رێك نانێرێ.
  وه‌ ئێمه‌ ده‌گه‌ڕاین به‌ شوێن ده‌نگ و باسی ئاسماندا که‌چی دییمان پڕکراوه‌ له‌ پاسه‌وانی به‌هێز و تیری ئه‌ستێره‌کان.
  وه‌ بێگومان ئێمه‌ جاران داده‌نیشتین له‌ چه‌ند شوێنێك له‌ ئاسمان بۆ گوێ گرتن به‌ڵام هه‌ر که‌سێك ئێستا که‌ به‌ دواوه‌ گوێ بگرێ تیرێکی ئه‌ستێره‌ ده‌بینێ له‌ بۆسه‌ی دایه‌.
  وه‌ به‌ڕاستی نازانیین ئایا خراپی ویستراوه‌ بۆ ئه‌وانه‌ی که‌ له‌ سه‌ر زه‌وین یا په‌روه‌ردگاریان ڕێنموونیی ویستووه‌ بۆیان.
  وه‌ بێگومان ئێمه‌ هێندێکمان چاکیین وه‌ هێندێکمان له‌وه‌ نزمترین ئێمه‌ جاران خاوه‌نی ڕێبازی زۆر بووین.
  وه‌ ئێمه‌ دڵنیا بووین که‌ هه‌رگیز ناتوانین له‌ ده‌ستی خوا ده‌رچین له‌ زه‌وی دا وه‌ به‌ هه‌ڵهاتنیش له‌ ده‌ستی خوا ڕزگار نابین.
  به‌ڕاستی ئێمه‌ کاتێ ڕێنموونیی (قورئان) مان بیست ئیمانمان پێ هێنا ئینجا هه‌ر که‌سێك بڕوای هێنا به‌ په‌روه‌ردگاری خۆی ئیتر ناترسێ نه‌ له‌ که‌میی (پاداشت) و نه‌ له‌ زۆریی تۆڵه‌.
  وه‌ بێگومان ئێمه‌ هێندێکمان موسوڵمانین و هێندێکمان سته‌مکار ئینجا ئه‌وانه‌ی موسوڵمان بوون ئه‌وه‌ ئه‌وانه‌ ڕێ ی ڕاستیان دۆزیوه‌ته‌وه‌.
  به‌ڵام له‌ ڕێ ی ڕاست لاده‌ران - سته‌م کاره‌کان - ده‌بنه‌ سووته‌مه‌نی دۆزه‌خ.
  وه‌ ئه‌گه‌ر ئه‌وان (مرۆڤ و جنۆکه‌) به‌رده‌وام بوونایه‌ له‌سه‌ر ڕێ ی ڕاست ئاوی زۆرمان پێ ئه‌نۆشین واته‌ نیعمه‌تی زۆرمان ده‌دانێ.
  تا تاقیان که‌ینه‌وه‌ تیایدا وه‌ هه‌ر که‌سێك ڕوو وه‌رگێڕێ له‌ یادی په‌روه‌ردگاری خۆی ده‌یخاته‌ ناو سزای دژواره‌وه‌.
  بێگومان مزگه‌وتان تایبه‌تی خوان که‌واته‌ له‌گه‌ڵ خوادا هاوار له‌ که‌سی تر مه‌که‌ن.
  وه‌ به‌نده‌ی خوا (موحه‌ممه‌د(صلی الله‌ علیه‌ وسلم)) که‌ هه‌ستا له‌ خوا بپاڕێته‌وه (و بیپه‌رستێ) (بێ بڕواکانی مه‌ککه‌) نزیك بوو دابارن به‌ سه‌ریدا.‌
  بڵێ: دڵنیا بن من هه‌ر خوای خۆم ده‌په‌رستم وه‌ که‌س ناکه‌م به‌ هاوبه‌شی.
  بڵێ: به‌ڕاستی من نه‌زیان نه‌ ڕێنموونیی ئێوه‌م به‌ده‌ست نی یه‌.
  بڵێ: بێگومان که‌سێك نی یه‌ که‌ من بپارێزێ له‌ (سزای) خوا وه‌ بێجگه‌ له‌و په‌ناگه‌یه‌ك شك نابه‌م.
  وه‌ هیچم به‌ده‌ست نی یه‌ ڕاگه‌یاندن نه‌بێ له‌ خواوه‌ و گه‌یاندنی په‌یامانی ئه‌و نه‌بێ وه‌ هه‌ر که‌سێ بێ فه‌رمانی خوا و پێغه‌مبه‌ری بکات ئه‌وه‌ بێگومان ئاگری دۆزه‌خ بۆ ئه‌وه‌ تیا ده‌مێنێته‌وه‌ به‌ هه‌میشه‌یی.
  تا به‌چاوی خۆیان ده‌بینن ئه‌و سزایانه‌ی که‌ به‌ڵێنیان پێ دراوه‌ ئینجا ئه‌و کاته‌ ده‌زانن، که‌ کێ یارمه‌تی ده‌ری که‌متره‌ و ژماره‌ی که‌مه‌.
  بڵێ من نازانم ئاخۆ نزیکه‌ ئه‌و ڕۆژی دوایی یه‌ی که‌ به‌ڵێنتان پێ دراوه‌ یان په‌روه‌ردگارم ماوه‌یه‌کی دووری بۆ داناوه‌.
  هه‌ر خوایه‌ زانا به‌ نهێنیه‌کان وه‌ که‌س ئاگادار ناکات به‌سه‌ر نهێنی خۆیدا.
  مه‌گه‌ر پێغه‌مبه‌رێکی که‌ لێی ڕازی بێ جا بێگومان خوا ده‌نێرێ له‌ به‌رده‌می و پشتی یه‌وه‌ پاسه‌وان له‌ فریشته‌.
  تا بزانێ که‌ سرووشی خوای خۆیان گه‌یاندووه‌ وه‌ خوا ئاگاداره‌ به‌وه‌ی که‌ لایانه‌ وه‌ هه‌موو شتێکی هه‌ڵژماردووه‌ به‌ هه‌ڵژماردن.
  ئه‌ی ئه‌و که‌سه‌ی که‌ خۆت داپۆشیووه‌.
  شه‌و هه‌سته‌ (شه‌و نوێژ بکه‌) مه‌گه‌ر که‌مێکی نه‌بێت.
  نیوه‌ی یا که‌مێ له‌ نیوه‌ی که‌م بکه‌ره‌وه‌.
  یا که‌مێ لێ ی زیاد بکه‌ وه‌ ده‌وری قورئان بکه‌ره‌وه‌ به‌ له‌سه‌ر خۆیی واته‌ به‌ ڕێك و پێکی
  بێگومانم ئێمه‌ له‌مه‌ولا بۆت ده‌نێرینه‌ خواره‌وه‌ گوفتاری (قورئان) ی قورس و گران.
  به‌ڕاستی هه‌ستانی شه‌و دوای خه‌و (بۆ خوا په‌رستی) قورستره‌و گرانتره‌ له‌ ڕووی کرداره‌وه‌ (له‌ هی ڕۆژ به‌هێزتره‌ بۆ دڵ) دروستره‌ له‌ ڕووی وتنه‌وه‌.
  به‌ڕاستی تۆ له‌ ڕۆژدا له‌ هاتوو چۆکردنێکی زۆردایت.
  هه‌میشه‌ یادی په‌روه‌ردگارت بکه‌ وه‌ خۆت یه‌کلا که‌ره‌وه‌ به‌ یه‌کلایی کردنه‌وه‌یه‌کی ته‌واو.
  ئه‌و خوای ڕۆژهه‌ڵات و ڕۆژئاوایه‌ هیچ په‌رستراوێك به‌ڕاستی نی یه‌ ته‌نها ئه‌و نه‌بێ که‌وابوو بیکه‌ به‌ بریکاری خۆت.
  دان به‌ خۆتدا بگره‌ له‌سه‌ر ئه‌و قسانه‌ی که‌ ده‌یڵێن وه‌ وازیان لێ بێنه‌و لێیان گه‌ڕێ به‌ واز لێهێنانێکی جوان.
  واز بێنه‌ له‌ من و ئه‌و خاوه‌ن ناز و نیعمه‌تانه‌ی که‌ ئایینی من به‌ درۆ ده‌زانن وه‌ که‌مێك مۆڵه‌تیان بده‌.
  بێگومان لای ئێمه‌ هه‌یه‌ کۆت و زنجیری قورس و گران وه‌ ئاگری هه‌ڵ گیرساو.
  وه‌ خواردنی گه‌رو گییر هه‌روه‌ها سزای پڕ له‌ داخ و ده‌رد.
  له‌ڕۆژێکدا که‌ زه‌وی و چیاکان دێنه‌ له‌رزه‌ وه‌ کێوه‌کان ده‌بن به‌ گردۆڵکه‌ له‌ لمی هه‌ڵڕژاو.
  بێگومان ئێمه‌ پێغه‌مبه‌رێکمان بۆ ناردن که‌ شاهیده‌ له‌ سه‌رتان هه‌روه‌ك پێغه‌مبه‌رێکمان نارد بۆ فیر‌عه‌ون.
  ئینجا فیرعه‌ون سه‌رپێچی ئه‌و پێغه‌مبه‌ره‌ی کرد ئێمه‌ش تۆڵه‌مان لێ سه‌ند به‌ تۆڵه‌ سه‌ندنێکی سه‌خت.
  جا ئه‌گه‌ر بێ بڕوایی بکه‌ن چۆن خۆتان ده‌پارێزن له‌ ڕۆژێکدا که‌ (به‌ ترس و سامی خۆی) منداڵان پیر ده‌کات.
  ئاسمان له‌ت ده‌بێ به‌هۆی (سه‌ختیی) ئه‌و ڕۆژه‌وه‌ به‌ڵێنی خوا دێته‌ دی.
  به‌ڕاستی ئه‌م ئایه‌تانه‌ی پێشوو په‌ند و ئامۆژگارین ئینجا هه‌رکه‌سێك که‌ بیه‌وێ ڕێگایه‌ك ده‌گرێ بۆلای په‌روه‌ردگاری.
  بێگومان په‌روه‌ردگاری تۆ ده‌زانێ (ئه‌ی موحه‌ممه‌د(صلی الله‌ علیه‌ وسلم)) که‌ تۆ هه‌ڵ ده‌سیت (بۆشه‌و نوێژ) نه‌ختێك که‌متر له‌ دووبه‌ش له‌ سێ به‌شی شه‌وو نیوه‌ی یاسێ یه‌کی وه‌ ده‌سته‌یه‌ك له‌وانه‌ی که‌ له‌ گه‌ڵتان وه‌ خوا ئه‌ندازه‌ی شه‌و و ڕۆژ دیاری ده‌کات (خوا) زانی که‌ ئێوه‌ ناتوانن ئه‌ندازه‌ی شه‌و نوێژ ڕابگرن له‌ به‌رئه‌وه‌ لێتان خۆش بوو ده‌ی ئه‌وه‌نده‌ی بۆتان ئاسانه‌ له‌ قورئان ده‌وری بکه‌نه‌وه‌ (خوا) زانی که‌ له‌مه‌ولا نه‌خۆشتان زۆر ده‌بێ وه‌هی تری واتان ئه‌بێ که‌ڕێ ده‌که‌ون به‌ زوویدا به‌ شوێن ڕۆزیی خوادا ده‌گه‌ڕێن وه‌هی تری واتان ده‌بن که‌ ده‌جه‌نگن له‌ ڕێ ی خوادا ئینجا بخوێننه‌وه‌ له‌ قورئان ئه‌وه‌نده‌ی که‌ بۆتان ئاسانه‌ وه‌ نوێژ بکه‌ن و زه‌کات بده‌ن وه‌ قه‌رز بده‌ن به‌خوا به‌ قه‌رزێکی چاك هه‌ر چاکه‌یه‌ك پێش بخه‌ن بۆ خۆتان لای خوا ده‌ستان ده‌که‌وێت ئه‌وه‌ی لای خوا چاکتر و گه‌وره‌تره‌ له‌ ڕووی پاداشه‌وه‌ وه‌ داوای لێخۆش بوون بکه‌ن له‌ خوا به‌ڕاستی خوا لێخۆش بوویه‌کی میهره‌بانه‌.
  ئه‌ی ئه‌و که‌سه‌ی که‌ خۆت پێچاوه‌ته‌وه‌.
  هه‌سته‌ (خه‌ڵکی) بێدار که‌ره‌وه‌.
  وه‌ په‌روه‌ردگارت به‌ گه‌وره‌ بگره‌.
  وه‌ پۆشاکت به‌ پاك ڕابگره‌.
  وه‌ ده‌ست له‌ گوناه هه‌ڵ گره‌.
  وه‌ شت مه‌به‌خشه‌ و به‌ زۆری بزانیت.
  وه‌ له‌به‌ر په‌روه‌ردگارت خۆت ڕابگره‌.
  هه‌ر کاتێك که‌ فوکرا به‌ که‌ڕه‌نادا.
  ئه‌و ڕۆژه‌ ڕۆژێکی سه‌خت و گرانه‌.
  له‌سه‌ر کافران سووك و ئاسان نی یه‌.
  واز له‌ من و ئه‌و که‌سه‌ بێنه‌ که‌ دروستم کردووه‌ به‌ ته‌نها.
  وه‌ دارایی زۆر و زه‌به‌نده‌م پێ داوه‌.
  وه‌ کوڕانی ئاماده‌و به‌رده‌ست .
  وه‌ هۆی ژیانم بۆ ڕاخستووه‌ به‌ چۆن ڕاخستنێك.
  دوای ئه‌مانه‌ش هێشتا به‌ ته‌مایه‌ زیاتری بده‌مێ.
  نه‌ء ،(چاوه‌ڕوان نه‌بێ) به‌ ڕاستی ئه‌و ده‌رباره‌ی ئایه‌تانی ئێمه‌ بێ باوه‌ڕێکی که‌له‌ ڕه‌قه‌.
  به‌م زووانه‌ سزای سه‌ختی پێ ده‌چه‌ژم.
  چونکه‌ بیری کرده‌وه‌ و هه‌ڵی سه‌نگاند قسه‌که‌ی خۆی.
  ده‌ك به‌ کوشت چێ چۆنی هه‌ڵ سه‌نگاند.
  دووباره‌ به‌ کوشت چێ چۆنی لێکداوه‌ته‌وه‌.
  له‌ پاشان ته‌ماشایه‌کی کرد.
  ئه‌وسا ناوچه‌وانی گرژو ڕووی ترش کرد.
  ئینجا به‌ فیزێکه‌وه‌ پشتی هه‌ڵکرد.
  جا وتی ئه‌م قورئانه‌ هیچی تر نی یه‌ جادوویه‌ك نه‌بێ که‌ وه‌رگیراوه‌.
  ئه‌م قورئانه‌ هه‌ر گوفتاری مرۆڤه‌.
  زوو ده‌یخه‌مه‌ دۆزه‌خه‌وه‌.
  تۆ چووزانیت که‌ دۆزه‌خ چی یه‌ ؟.
  ئاگرێکه‌ هیچ ناهێڵێته‌وه‌ و واز ناهێنێ.
  به‌ یه‌که‌م هاڵاو پێست ڕه‌ش ده‌کاته‌وه‌ ده‌یبرژێنێ.
  نۆزده‌ فریشته‌ ئه‌وه‌تان به‌ سه‌ریه‌وه‌.
  هه‌ر فریشته‌مان کردووه‌ به‌ کار به‌ده‌ستی دۆزه‌خ وه‌ ژماره‌ی ئه‌و فریشتانه‌مان نه‌گێڕاوه‌ مه‌گه‌ر بۆ تاقی کردنه‌وه‌ی ئه‌وانه‌ی که‌ بێ باوه‌ڕان تا ئه‌وانه‌ی کتێبیان پێدراوه‌ دڵنیا بن وه‌ بڕواداره‌کان بڕواکه‌یان زیاد بکات وه‌ هیچیان دوو دڵ نه‌بن ئه‌وانه‌ی کتێبیان پێدراوه‌ ئیماندارانیش وه‌ تا بڵێن ئه‌وانه‌ی که‌ نه‌خۆشی (ناپاکیی) یان له‌ دڵایه‌ وه‌ بێ بڕواکان خوا چی مه‌به‌سته‌ به‌م ژماره‌یه‌ که‌ له‌ غه‌ریبیدا وه‌ك مه‌سه‌ل وایه‌ ئا به‌وجۆره‌ خوا ئه‌و که‌سه‌ی که‌ بیه‌وێ گومڕای ده‌کات وه‌ ئه‌و که‌سه‌ی که‌ بیه‌وێ ڕێنموونیی ده‌کات وه‌ که‌س ژماره‌ی له‌شکرانی په‌روه‌ردگاری تۆ نازانێ مه‌گه‌ر هه‌رخۆی وه‌ ئه‌م ئایه‌تانه‌ هه‌ر ئامۆژگاری و په‌ندن بۆ ئاده‌می.
  نه‌ء (وانی یه‌) سوێند به‌ مانگ.
  وه‌ سوێند به‌ شه‌و که‌ پشت هه‌ڵ ده‌کات و ده‌ڕوا.
  وه‌ سوێند به‌ به‌ره‌به‌یان که‌ ڕوون ده‌بێته‌وه‌.
  بێگومان سه‌قه‌ر (دۆزه‌خ) یه‌کێکه‌ له‌شته‌ سامناکه‌ گه‌وره‌کان.
  ترسێنه‌ره‌ بۆ هه‌موو خه‌ڵکی.
  بۆ ئه‌و که‌سه‌تان که‌ ده‌یه‌وێ پێش بکه‌وێت (له‌ چاکه‌دا) یا دواکه‌وێ.
  هه‌موو که‌سێك بارمته‌ی کرده‌وه‌ی خۆیه‌تی.
  مه‌گه‌ر هاوه‌ڵانی ده‌ستی ڕاست واته‌ چاکه‌کاران.
  که‌ له‌ باخاتی به‌هه‌شتدا پرسیار له‌ یه‌کتری ده‌که‌ن.
  له‌ (حاڵی) تاوان باران.
  هه‌ر له‌ به‌هه‌شتی یه‌کان وه‌ڵام ئه‌داته‌وه‌ که‌ دیومانن و پێمان وتوون چی ئێوه‌ی خستووه‌ته‌ دۆزه‌خه‌وه‌.
  ئه‌وانیش وتیان: ئێمه‌ له‌ نوێژ که‌ران نه‌بووین.
  وه‌ خۆراکمان نه‌ده‌دا به‌ هه‌ژاران.
  وه‌ڕۆ ده‌چووین له‌گه‌ڵ ئه‌وانه‌ی که‌ ڕۆ ده‌چوون له‌ قسه‌ی خراپه‌و بێ شه‌رعی دا.
  وه‌ باوه‌ڕمان به‌ ڕۆژی دوایی نه‌بوو.
  تا مردن یه‌خه‌ی پێگرتین.
  ئیتر تکای تکاکاران هیچ قازانجێکیان پێ ناگه‌یه‌نێت.
  ئه‌وه‌ چیانه‌ ڕوو وه‌رده‌گێڕن له‌ ئامۆژگاری قورئان.
  ئه‌ڵێی که‌ره‌ کێوی سڵ که‌رن.
  له‌ شێر ، (یان له‌ده‌ست کۆمه‌ڵی تیر هاوێژ) هه‌ڵهاتوون.
  به‌ڵکو هه‌موو یه‌کێك له‌وان ئه‌یه‌وێ چه‌نده‌ها نامه‌ی کراوه‌ی بۆ بنێردرێ(له‌ خواوه‌ که‌ بڕوا به‌ موحه‌ممه‌د (صلی الله‌ علیه‌ وسلم) بێنێ.
  با چاوه‌ڕوانی ئه‌وه‌ نه‌بن به‌ڵکو هه‌ر ناترسن له‌ ڕۆژی دوایی.
  با په‌شیمان بنه‌وه‌ به‌ ڕاستی قورئان په‌ندوو ئامۆژگاریه‌.
  ئینجا هه‌ر که‌سێك بیه‌وێ با په‌ندی لێ وه‌رگرێ.
  ئامۆژگاری قورئان وه‌رناگرن مه‌گه‌ر خوا بیه‌وێت خوا شیاوی لێ ترسانه‌ وه‌ شیاوی لێ خۆشبوونه‌.
  سوێند ده‌خۆم به‌ ڕۆژی قیامه‌ت.
  وه‌ سوێند ده‌خۆم به‌ نه‌فسی لۆمه‌که‌ر له‌سه‌ر خراپه‌.
  ئایا مرۆڤ وا ده‌زانێ که‌ ئێسقانه‌ (ڕزیوه‌کانی) کۆ ناکه‌ینه‌وه‌.
  به‌ڵێ : به‌ تواناین له‌ سه‌ر ڕێك خستنه‌وه‌ی (نه‌قشی) سه‌ر په‌نجه‌کانی.
  به‌ڵکو ئینسان ده‌یه‌وێ تا له‌ ژیان دایه‌ هه‌ر تاوان و خراپه‌ بکات.
  ده‌پرسێ: که‌ی ڕۆژی دوایی دێ ؟.
  کاتێ: که‌ چاو ئه‌بڵه‌ق بوو ؟.
  وه‌ مانگ گیراو تاریك بوو.
  وه‌ ڕۆژ و مانگ کۆ کرانه‌وه‌.
  ئه‌وکاته‌ مرۆڤ ده‌ڵێ: ده‌ربازگه‌ له‌ کوێ وه‌یه‌.
  نه‌خێر هیچ په‌ناگه‌یه‌ك نی یه‌.
  له‌و ڕۆژه‌دا ئارامگا هه‌ر لای په‌روه‌ردگاری تۆیه‌.
  له‌و ڕۆژه‌دا ئاده‌میی هه‌واڵی پێده‌درێت له‌وه‌ی که‌ پێشی خستووه‌  و دوای خستووه‌ له‌ چاکه‌و خراپه‌.
  به‌ڵکو ئاده‌می ئاگاداره‌ به‌حاڵی خۆی.
  با بڕو بیانووی زۆریش بێنێته‌وه‌.
  زمانت مه‌جوڵێنه‌ به‌ خوێندنه‌وه‌ی سرووش تا په‌له‌ی تیا بکه‌یت.
  به‌ ڕاستی (وه‌ك به‌ڵێنمان داوه‌) بێگومان له‌سه‌ر ئێمه‌یه‌ کۆکردنه‌وه‌ی له‌ سنگتداو خوێندنه‌وه‌ی.
  ئینجا کاتێ که‌ قورئانمان بۆ خوێندیته‌وه‌ (به‌ هۆی جبرییله‌وه‌) تۆش شوێن خوێندنه‌وه‌ی ئه‌و بکه‌وه‌.
  له‌ پاشان دڵنیابه‌ ڕوون کردنه‌وه‌شی له‌سه‌ر ئێمه‌یه‌.
  زیندوو کردنه‌وه‌ هه‌ر ده‌بێت به‌ڵکو ئێوه‌ هه‌ر دنیاتان خۆش ده‌وێت.
  گوێ به‌ ڕۆژی دوایی ناده‌ن.
  زۆر ڕوخسار له‌و ڕۆژه‌دا گه‌شاوه‌ن.
  ته‌ماشای په‌روه‌ردگاریان ده‌که‌ن.
  وه‌ زۆر ڕووخساریش له‌و ڕۆژه‌دا گرژو تاڵن.
  ده‌زانن که‌ سزای پشت شکێن ده‌درێن.
  په‌شیمان ببنه‌وه‌! کاتێك که‌ گیان گه‌یشته‌ قوڕقوڕاگه‌ واته‌ گه‌رو.
  جا ده‌ووترێت: کێ یه‌ چاره‌که‌ر.
  وه‌ (نه‌خۆشه‌که‌) دڵنیایه‌ ئه‌وه‌ (ی تووشی بووه‌ مردن و) جیابوونه‌وه‌یه‌.
  وه‌ قاچ و لوولاق به‌یه‌کدا ئاڵا.
  ڕاپێچ کردن له‌و ڕۆژه‌دا بۆ لای په‌روه‌ردگارته‌.
  جا (کافر) نه ‌بڕوای هێناو نه‌ نوێژی کرد.
  به‌ڵکو ئایینی به‌درۆ ده‌زانی و پشتی تێ ده‌کرد.
  له‌پاشان به‌ که‌شخه‌و فییزه‌وه‌ گه‌ڕایه‌وه‌ بۆ لای ماڵ و منداڵی.
  وای بۆ تۆ،(ئاده‌می بێ بڕوا)  ئینجا وای بۆ تۆ.
  دووباره‌ وای بۆ تۆ، ئینجا وای بۆ تۆ.
  ئایا مرۆڤ وا داده‌نێ که‌ هه‌روا به‌ره‌ڵا ده‌کرێ و پشت گوێ ده‌خرێ.
  ئایا نوتفه‌یه‌ك نه‌بوو له‌ تۆو که‌ ده‌ڕژێنرا (یه‌ منداڵدان) ه‌وه‌.
  له‌ پاشان بوو به‌ خوێنی پاره‌یه‌ك ئینجا دروستی کرد و ڕێکی خست.
  ئینجا له‌و تۆوه‌ دوو جۆری دروست کرد نێر و مێ.
  ئایا ئه‌و زاته‌ توانای نی یه‌ به‌سه‌ر ئه‌وه‌دا که‌ مردووان زیندوو بکاته‌وه‌.
  بێگومان به‌سه‌ر ئاده‌می دا تێپه‌ڕی ماوه‌یه‌کی زۆر له‌ ڕۆژگار که‌ شتێکی وانه‌بوو ناوببرێ.
  به‌ڕاستی ئێمه‌ ئاده‌میزادمان دروست کرد له‌ دڵۆپێك ئاوی تێکه‌ڵ له‌ گه‌لێ توخم تا تاقی بکه‌ینه‌وه‌ ئینجا گێڕامان به‌ بیسه‌ری بینه‌ر.
  بێگومان ئێمه‌ ڕێنموونیمان کرد بۆ ڕاسته‌ ڕێ، سا یا سوپاس گوزاره‌ وه‌ یا نا سوپاس و سپڵه‌.
  به‌ڕاستی ئێمه‌ ئاماده‌مان کردووه‌ بۆ بێ بڕوایان زنجییرو ته‌وقی زۆر (که‌ ده‌کرێته‌ گه‌ردنیان) و ئاگری هه‌ڵگیرساو.
  بێگومان چاکان له‌ په‌رداخێکدا (شه‌راب) ده‌خۆنه‌وه‌ که‌ ئاوێته‌که‌ی له‌ سه‌رچاوه‌ی کافوره‌وه‌یه‌.
  که‌ کانی یه‌که‌ له‌ به‌هه‌شتدا به‌نده‌کانی خوا لێ ی ده‌خۆنه‌وه‌ (له‌هه‌ر شوێنێکدا بیانه‌وێ) به‌ری ده‌ده‌نه‌وه‌ چۆن به‌ردانه‌وه‌یه‌ك.
  وه‌فا به‌ نه‌زر ده‌که‌ن وه‌ له‌ ڕۆژێکیش ده‌ترسن که‌ به‌دی و سه‌ختی یه‌که‌ی هه‌مووان ده‌گرێته‌وه‌.
  وه‌ خوارده‌مه‌نی ده‌رخواردی هه‌ژاران و هه‌تیوان و دییلان ده‌ده‌ن با حه‌زیشیان لێ ی بێت.
  ده‌ڵێن به‌ڕاستی ئێمه‌ خوارده‌مه‌نیتان ده‌ده‌ینێ هه‌ر له‌به‌ر خوا چاوه‌ڕوانی ناکه‌ین له‌ ئێوه‌ نه‌ پاداشت و نه‌ سوپاس.
  به‌ڕاستی ئێمه‌ له‌ سزای په‌روه‌ردگارمان ده‌ترسین له‌ ڕۆژێکی ترش و تاڵ و دژوارا.
  جا خوا پاراستنی له‌ به‌دی ئه‌و ڕۆژه‌ وه‌ پێ ی دان پاراوی و خۆشی.
  وه‌ پاداشتی دانه‌وه‌ به‌هۆی خۆڕاگرتنیان (له‌سه‌ر چاکه‌ و دوور که‌وتنه‌وه‌ له‌ خراپه‌) به‌ به‌هه‌شت و (پۆشاکی) ئاوریشم.
  پاڵی تیا ده‌ده‌نه‌وه‌ له‌سه‌ر ته‌خت و قه‌نه‌فه‌ی زۆر نابینن تێیدا نه‌ گه‌رمی ڕۆژ وه‌ نه‌ سه‌رما واته‌ هه‌وایه‌کی زۆر خۆشی هه‌یه‌.
  وه‌ سێبه‌ری دره‌ختانی به‌هه‌شت به‌سه‌ر سه‌ریانه‌وه‌یه‌ وه‌ هێشووی میوه‌کانی نزیکه‌ ده‌ست و ئاسان کراوه‌.
  به‌ ده‌وریاندا ده‌سوڕێنه‌وه‌ به‌ قاپی زییویین و په‌رداخی  شووشه‌.
  شووشه‌ له‌ زییو به‌ ئه‌ندازه‌ی پێویست ئاماده‌کراون.
  له‌ به‌هه‌شتدا شه‌رابیان له‌ په‌رداخێکدا ده‌رخوارد ده‌درێن که‌ زه‌نجه‌فیلی تێکه‌ڵاوه‌.
  که‌ ئه‌ویش کانی یه‌که‌ له‌ به‌هه‌شت دا ناوده‌برێ به‌ سه‌لسه‌بییل.
  ده‌گه‌ڕێن به‌ سه‌ریاندا نه‌وجه‌وانانی هه‌میشه‌یی کاتێك بیان بینیت وا ده‌زانیت دانه‌ی مرواری پرژاوون.
  وه‌ کاتێك بڕوانیت له‌وێدا ناز و نیعمه‌ت و ده‌سه‌ڵاتێکی گه‌وره‌ ده‌بینیت.
  له‌ به‌ریانایه‌ به‌رگی نه‌رم و نۆڵی سه‌وزکار و پۆشاکی ئاوریشمین وه‌ ڕازێنراونه‌ته‌وه‌ به‌ بازنی زیوو وه‌ په‌روه‌ردگاریان شه‌رابی پاك و ته‌میزی پێ نۆشان.
  ئه‌م به‌هه‌شته‌ پاداشتی ئێوه‌یه‌ وه‌ هه‌موو کۆششێکتان سوپاس کراوه‌.
  بێگومان ئێمه‌ قورئانمان بۆ ناردیته‌ خوارێ به‌ ناردن، به‌ش به‌ش.
  که‌واته‌ چاوه‌ڕوانی فه‌رمانی خوا بکه‌ وه‌ فه‌رمانبه‌رداری هیچ گوناهبار و بێ باوه‌ڕێك مه‌که‌.
  وه‌ ناوی په‌روه‌ردگارت بێنه‌ به‌یانیان و ئێواران.
  وه‌ له‌ شه‌وا سوژده‌ی بۆ به‌ره‌ (نوێژ بکه‌)  وه‌ ستایشی خوا بکه‌ له‌ به‌شێکی زۆر له‌ شه‌ودا.
  بێگومان ئه‌م بێ بڕوایانه‌ دنیای بێ به‌قایان خۆش ده‌وێ وه‌ پشت گوێ ی ده‌خه‌ن ڕۆژێکی قورس و گران.
  ئێمه‌ ئه‌وانمان دروست کرد و جومگه‌کانیانمان قایم پێکه‌وه‌ به‌ستووه‌ وه‌ کاتێك بمانه‌وێت ده‌یان گۆڕین به‌ که‌سانی تری وه‌ك خۆیان چۆن گۆڕینێك.
  ئه‌م سوره‌ته‌ ئامۆژگاری و په‌نده‌ ئینجا هه‌ر که‌سێك بیه‌وێت ڕێگایه‌ك ده‌گرێته‌ به‌ر بۆ لای په‌روه‌ردگاری.
  وه‌ ئێوه‌ حه‌ز ناکه‌ن (له‌ گرتنی ئه‌و ڕێ یه‌) مه‌گه‌ر کاتێك که‌ خوا بیه‌وێ (وه‌ به‌ زۆر ناچارتان بکات) بێگومان خوا دانای دروست کرداره‌.
  ئه‌وی (خوا) بیه‌وێ ده‌یخاته‌ ناو میهره‌بانی خۆیه‌وه‌ وه‌ ئاماده‌ی کردووه‌ بۆ سته‌مکاران سزای سه‌خت.
  سوێند به‌ بای ڕه‌وانه‌ کراوی، یه‌ك له‌ دوای یه‌ك.
  وه‌ به‌و با توندانه‌ش هه‌ڵ ده‌که‌ن به‌ هه‌ڵکردنێکی قایم.
  وه‌ به‌و بایانه‌ی که‌ هه‌ور ده‌به‌ن و بڵاوی ده‌که‌نه‌وه‌.
  سوێندیش به‌و (فریشتانه‌) ی به‌چاکی حه‌ق له‌ ناحه‌ق جیا ده‌که‌نه‌وه‌.
  ئینجا سوێند به‌و (فریشتانه‌) ش په‌یامی (خوا به‌ پێغه‌مبه‌ران) ده‌گه‌یه‌نن.
  بۆ (نه‌هێڵانی) به‌هانه‌ (لێخۆش بوونیان) یا بۆ ترساندن.
  به‌ڕاستی ئه‌وه‌ی که‌ به‌ڵێنتان پێ دراوه‌ (له‌ هاتنی ڕۆژی دوایی) دێته‌ دی.
  ئینجا کاتێك که‌ ئه‌ستێره‌کان تاریك بوون.
  وه‌ ده‌مێك که‌ ئاسمان که‌لێنی تێ بوو.
  وه‌ کاتێك ‌کێوه‌کان له‌ بێخ هێنران و ته‌خت کران.
  وه‌ ساتێك که‌ کاتی واده‌ دانرا بۆ پێغه‌مبه‌ران له‌گه‌ڵ ئوممه‌ته‌کانیاندا.
  بۆ چ ڕۆژێ دوا خراوه‌؟.
  بۆ ڕۆژی جیاکردنه‌وه‌.
  تۆ چووزانیت ڕۆژی جیاکردنه‌وه‌ چی یه‌؟.
  وای بۆ بێ بڕوایان له‌و ڕۆژه‌دا.
  ئایا گه‌لانی پێشینانمان له‌ ناو نه‌برد.
  له‌ پاشان گه‌لانی دوای ئه‌وانمان وه‌ك ئه‌وان لێ نه‌کرد.
  هه‌ر به‌و جۆره‌ش ده‌که‌ین به‌ گوناهباران.
  وای بۆ بێ بڕوایان له‌و ڕۆژه‌دا.
  ئایا ئێوه‌مان دروست نه‌کردووه‌ له‌ ئاوێکی بێ نرخ؟.
  ئینجا خستمانه‌ جێگایه‌کی پته‌وه‌وه‌.
  تا ماوه‌یه‌کی دیاری کراو.
  ئینجا ماوه‌مان بۆ دانا، چاك ئه‌ندازه‌ گرێکیین.
  وای بۆ بێ بڕواتان له‌و ڕۆژه‌دا.
  ئایا ئێمه‌ زه‌وییمان نه‌کردۆته‌ کۆ که‌ره‌وه‌.
  بۆ زیندووان و مردووان.
  وه‌ له‌ ناویدا شاخانی به‌رزی له‌نگه‌ر داکوتاومان داناوه‌ وه‌ ئاوی شیرینمان پێ نۆشین.
  به‌م بێ بڕوایانه‌ ده‌وترێت وای بۆ بێ بڕوایان له‌و ڕۆژه‌دا.
  بڕۆن بۆ لای ئه‌و دۆزه‌خه‌ی که‌ به‌ درۆتان ده‌زانی.
  بڕۆن بۆ لای سێبه‌ری دوکه‌ڵێکی سێ به‌ش.
  نه‌ سێبه‌رێکی فێنکه‌و نه‌ شتێك له‌ گڕه‌ی (دۆزه‌خ) به‌رگری ده‌کات.
  به‌ڕاستی دۆزه‌خ پزیسکی وه‌ك کۆشك ده‌هاوێژێ.
  به‌ره‌ودوا ده‌ڕۆن ئه‌ڵێ ی کاروانی حوشتری زه‌ردن.
  وای بۆ بێ بڕوایان له‌و ڕۆژه‌دا.
  ئه‌مڕۆ ڕۆژێکه‌ (بێ باوه‌ڕان) ناتوانن قسه‌ی تێدا بکه‌ن.
  وه‌ مۆڵه‌ت نادرێن که‌ بڕوبیانوو بهێننه‌وه‌.
  وای بۆ بێ بڕوایان له‌و ڕۆژه‌دا.
  ئه‌مڕۆ ڕۆژی بڕیاردانه‌ (جیاکردنه‌وه‌یه‌) ئێوه‌و پێشینانمان کۆ کردۆته‌وه‌.
  سا ئه‌گه‌ر فێڵ و پیلانێکتان هه‌یه‌ ئه‌نجامی بده‌ن.
  وای بۆ بێ بڕوایان له‌و ڕۆژه‌دا.
  بێگومان پارێزکاران له‌ سێبه‌رو (قه‌راغی) کانیاوی زۆران.
  وه‌ له‌ناو میوه‌هاتێکدان که‌ حه‌زی لێ ده‌که‌ن.
  پێیان ده‌ڵێن بخۆن و بخۆنه‌وه‌ نۆشتان بێ به‌هۆی ئه‌وه‌ی که‌ ده‌تان کرد.
  بێگومان ئێمه‌ ئاوا پاداشتی چاکان ده‌ده‌ینه‌وه‌.
  وای بۆ بێ بڕوایان له‌و ڕۆژه‌دا.
  ئه‌ی کافران بخۆن و به‌هره‌مه‌ند ببن ماوه‌یه‌کی که‌م (له‌ دنیادا) به‌ڕاستی ئێوه‌ن تاوانباران.
  وای بۆ بێ بڕوایان له‌و ڕۆژه‌دا.
  وه‌ کاتێك پێیان بوترێ (له‌خوا بترسن و) کڕنوش به‌رن کڕنوش نابه‌ن.
  وای بۆ بێ بڕوایان له‌و ڕۆژه‌دا.
  ئه‌گه‌ر ئه‌وان باوه‌ڕ به‌ قورئان نه‌که‌ن ئیتر به‌ چ فه‌رمووده‌یه‌کی تر بڕوا ده‌هێنن دوای قورئان؟.
  ئه‌وه‌ له‌چی پرسیار له‌یه‌کتری ده‌که‌ن ئه‌و بێ بڕوایانه‌‌.
  له‌و ده‌نگ و باسه‌ گه‌وره‌یه‌ پرسیار ده‌که‌ن.
  که‌ ئه‌وان تێیدا جیاوازن.
  نه‌ء با په‌شیمان بنه‌وه‌، له‌مه‌ولا تێ ده‌گه‌ن.
  دووباره‌(ده‌ڵیم) نه‌ء له‌مه‌ولا تێ ده‌گه‌ن.
  ئاخۆ زه‌ویمان بۆ ڕانه‌خستوون ؟ .
  وه‌ کێوه‌کانمان نه‌گێڕاوه‌ به‌ مێخ ؟!
  وه‌ ئێوه‌مان دروست نه‌کردوه‌ به‌جووت.
  وه‌ نوستنمان نه‌کردووه‌ به‌هۆی حه‌سانه‌وه‌تان.
  وه‌ شه‌ومان نه‌گێڕاوه‌ به‌کاڵا، داپۆشه‌ر.
  وه‌ ڕۆژمان نه‌گێڕاوه‌ به‌کاتی ژیان و هه‌ڵسوڕان و په‌یداکردنی ژیوار.
  وه‌ حه‌وت ئاسمانی به‌هێزمان دروست نه‌کردوه‌ له‌ سه‌رتانه‌وه‌ ؟.
  وه‌ دروستمان نه‌کردوه‌ چرایه‌کی دره‌وشاوه‌ که‌ ڕۆژه‌.
  وه‌ ئاوی لێزمه‌ و به‌خوڕمان نه‌ناردۆته‌ خواره‌وه‌ له‌ هه‌ورانی گوشراو.
  تا پێ ی بڕوێنین دانه‌وێڵه‌و گژو گیاو.
  باخاتی چڕو پڕ.
  به‌ڕاستی ڕۆژی جیاکردنه‌وه‌ی (چاک و خراپ) کاتێکی بۆ دیاری کراوه‌.
  ئه‌و ڕۆژه‌ی که‌ فوو ده‌کرێ به‌ که‌ڕه‌نادا ئینجا پۆل پۆل دێن.
  وه‌ ئاسمان(له‌ هه‌موو لایه‌که‌وه‌) کرایه‌وه‌و بوو به‌ده‌رگا.
  وه‌ کێوه‌کان خرانه‌ ڕێ و بوون به‌(تراویلکه‌) ڕییگی ڕه‌وان سراب.
  به‌ڕاستی دۆزه‌خ په‌رێزگای بێ بڕوایانه‌.
  وه‌جێ گه‌ڕانه‌وه‌ی یاخی یانه‌.
  تێیدا ده‌مێننه‌وه‌ هه‌زاران ساڵ ماوه‌یه‌کی زۆر.
  تێیدا نا چه‌ژن نه‌ساردی و فێنکی و نه‌خواردنه‌.
  مه‌گه‌ر ئاوی له‌کوڵ و کێم و زوخاو.
  پاداش ده‌درێنه‌وه‌ به‌پێ ی کرده‌وه‌یان.
  چونکه‌ بێگومان ئه‌وان به‌ته‌مای لێ پرسینه‌وه‌ نه‌بوون.
  وه‌ ئایه‌ته‌کانی ئێمه‌یان به‌درۆ ده‌زانی چۆن به‌درۆ زانینێک.
  له‌ کاتێکدا هه‌موو شتێکمان ژماردووه‌ (له‌ سه‌ریان) به‌ نوسیین.
  ئینجا بچه‌ژن(سزای خۆتان) هیچتان بۆ زیاد ناکه‌ین سزا نه‌بێت .
  بێگومان جێ ی پیرۆز و به‌هره‌مه‌ندی هه‌یه‌ بۆ پارێزکاران.
  باخات و هه‌موو جۆره‌ ترێ یه‌ک.
  وه‌ کچانی تازه‌ مه‌مک کردووی هاوته‌مه‌ن.
  وه‌ په‌رداخی پڕ له‌ شه‌راب.
  قسه‌ی بێهووده‌ و درۆی تێدا نابیستن.
  پاداش ده‌درێنه‌وه‌ به‌  پاداشتێکی ته‌واو له‌لایه‌ن په‌روه‌ردگاری تۆوه‌.
  په‌روه‌ردگاری ئاسمانه‌کان و زه‌وی و نێوانی ئه‌وانه‌ خوایه‌کی به‌خشنده‌و میهره‌بانه‌ و که‌س توانای تکا کردنی(قسه‌ کردنی) نی یه‌.
  له‌ ڕۆژێکدا که‌ جیبرییل و فریشته‌ به‌ڕییز ده‌وه‌ستن که‌سیان قسه‌ ناکه‌ن مه‌گه‌ر ئه‌وه‌ که‌خوا ڕێ ی بدات و قسه‌ی به‌ڕێ و جێ بکات.
  ئه‌و ڕۆژه‌ ڕاست و بێگومانه‌ ئینجا هه‌رکه‌سێک ویستی ڕێگای گه‌ڕانه‌وه‌ ده‌گرێ بۆ لای په‌روه‌ردگاری خۆی.
  بێگومان ئێمه‌ ئێوه‌مان ئاگادار کرد له‌ سزایه‌کی نزییک له‌ ڕۆژێکی وادا که‌ مرۆڤ ده‌بینێ (پاداشی) ئه‌و کرده‌وانه‌ی که‌پێشه‌کی به‌ده‌ستی خۆی نار‌دوونی وه‌ بێ بڕوا (له‌و ڕۆژه‌دا) ده‌ڵێ: کاشکای گڵ بوومایه‌ نه‌ک مرۆڤ.
  سوێند به‌و فریشتانه‌ی که‌ گیانی کافران(له‌ له‌شیان) به‌ سه‌ختی ده‌رده‌هێنن.
  وه‌ به‌و فریشتانه‌ی که‌ گیانی باوه‌ڕداران به‌ ئاسانی ده‌ردێنن.
  وه‌ سوێند به‌و فریشتانه‌ی که‌ خێرا فه‌رمانی خوا جێ به‌جێ ده‌که‌ن.
  وه‌ سوێند به‌و فریشتانه‌ی که‌ پێش بڕکێ ده‌که‌ن له‌ به‌جێ هێنانی فه‌رماندا.
  وه‌ سوێند به‌و فریشتانه‌ی که‌ ته‌گبیری کاروبار ده‌که‌ن، واته‌ سوێند به‌مانه‌ ئه‌وه‌ی به‌ڵێنتان پێدراوه‌ دێته‌ دی.
  له ‌ڕۆژێکدا(فوو ده‌کرێ به‌ شه‌یپوردا) بومه‌له‌رزه‌ زه‌وی ده‌له‌رزێنێ.
  دووباره‌ فووی پیاده‌کرێته‌وه‌ ، بومه‌له‌رزه‌یه‌کی تریشی به‌دوادا دێت، مر‌دووان زیندوو ده‌بنه‌وه‌.
  زۆر دڵ له‌و ڕۆژه‌دا ده‌له‌رزێ.
  چاویان سه‌ر به‌ره‌و ژێر ده‌بێ.
  ئه‌مڕۆ به‌گاڵته‌وه‌ ده‌ڵێن ئاخۆ ئێمه‌(له‌ پاش مردن) ده‌گه‌ڕێنرێینه‌وه‌ بۆ ژیانی پێشوو؟.
  ئایا که‌ بووین به‌ ئێسقانی ڕزییو چۆن زیندوو ده‌بینه‌وه‌.
  وتیان: ئائه‌وه‌ ئه‌گه‌ر وابێ گه‌ڕانه‌وه‌یه‌کی به‌زیانه‌.
  بێگومان ئه‌و زیندوو بوونه‌وه‌یه‌ هه‌ر یه‌ک نه‌عره‌ته‌یه‌.
  ئیتر کتوپڕ وان له‌ ده‌شتێکی سپی کاکی به‌ کاکیدا.
  ئایا داستانی مووسات پێ گه‌یشتووه‌.
  کاتێک که‌په‌روه‌ردگاری بانگی کرد له‌شیووی پیرۆزی طووا وه‌.
  پێ ی وت بڕۆ بۆ سه‌ر فیرعه‌ون(چونکه‌) به‌ڕاستی یاخیی بووه‌.
  وه‌ پێ ی بڵێ: ئایا ده‌ته‌وێ پاک ببیته‌وه‌ له‌ گوناه.
  وه‌ ڕێت نیشانده‌م بۆ(ناسینی) په‌روه‌ردگارت تا لێی بترسیت.
  ئینجا نیشانه‌ هه‌ره‌ گه‌وره‌که‌ی نیشان دا.
  که‌چی به‌ درۆی زانی و سه‌رپێچی کرد.
  له‌ پاشان پشتی هه‌ڵکرد و ڕۆی به‌په‌له‌.
  ئینجا(جادوو گه‌رانی) کۆکرده‌وه‌و بانگی کردن و.
  وتی: من په‌روه‌ردگاری هه‌ره‌ گه‌وره‌تانم.
  ئینجا خوا گرفتاری کرد به‌ سزای هه‌ردوو جیهان.
  به‌ڕاستی له‌م داستانه‌دا په‌ند هه‌یه‌ بۆ که‌سێک له‌خوا بترسێ.
  ئایا دروست کردنی ئێوه‌ گرانتره‌ یا ئاسمان ؟ دروستی کرد.
  باڵای به‌رز کرده‌وه‌و ڕێکی خست.
  وه‌ شه‌وی ئه‌وی تاریک کرد و ده‌ری خست(ڕووناکی) ڕۆژی.
  له‌ پاشان زه‌وی ڕاخست.
  لێ ی ده‌رهێنا ئاویی و له‌وه‌ڕی.
  وه‌ شاخه‌کانی پته‌و دامه‌زراند.
  بۆ به‌هره‌مه‌ندی خۆتان و ئاژه‌ڵتان.
  ئینجا کاتێک که‌ ڕووداوی گه‌وره‌ هات، مه‌به‌ست له‌ ڕۆژی دوایی یه‌.
  ئه‌و ڕۆژه‌ی که‌ مرۆڤ کرده‌وه‌ی خۆی تێدا بیر ده‌که‌وێته‌وه‌.
  وه‌ دۆزه‌خ پیشاندرا بۆ هه‌ر که‌سێک که‌ بڕوانێ.
  له‌و ڕۆژه‌دا چاکه‌ و خراپه‌ به‌پێ ی کرده‌وه‌ دابه‌ش ده‌کرێ ئینجا ئه‌و که‌سه‌ی سه‌ر که‌ش بووبێ.
  وه‌ ژیانی دنیای هه‌ڵبژاردبێ.
  ئه‌وه‌ بێگومان دۆزه‌خ جێگایه‌تی.
  وه‌ ئه‌و که‌سه‌ی که‌ ترسابێ له‌ هه‌ڵوێستگه‌ی به‌رده‌م په‌روه‌ردگاری و به‌رگری نه‌فسی خۆی کردبێ له‌ ئاره‌زووی خراپه‌.
  ئه‌وه‌ بێگومان به‌هه‌شت جێگایه‌تی.
  پرسیارت لێ ده‌که‌ن ده‌رباره‌ی ڕۆژی دوایی که‌ی ده‌بێ.
  تۆ چیت داوه‌ له‌ بیر لێ کردنه‌وه‌ی، واته‌  تۆ چۆن له‌م باره‌وه‌ ده‌دوێی؟ .
  زانینی ئه‌وه‌ هه‌ر لای په‌روه‌ردگارته‌ .
  بێگومان تۆ هه‌ر ترسێنه‌ری که‌سێکیت که‌له‌و ڕۆژه‌ بترسێ.
  بێ بڕواکان که‌ ئه‌و ڕۆژه‌ ده‌بینن وا ده‌زانن که‌ نه‌ماونه‌ته‌وه‌ ئێواره‌یه‌ک یا چێشته‌نگاوێک نه‌بێ له‌ دونیادا.
  پێغه‌مبه‌ر(صلی الله‌ علیه‌ وسلم) ڕووی گرژ کرد و پشتی هه‌ڵکرد.
  که‌ کو‌ێرێک هاته‌ لای.
  تۆ چووزانیت ؟ به‌ڵکو ئه‌و(کوێره‌) بیه‌وێ پاک ببێته‌وه‌.
  با بییری بکه‌وێته‌وه‌(ئه‌وه‌ی که‌ له‌ بییری چۆته‌وه‌) ئینجا ئه‌و بییر کردنه‌وه‌یه‌ سوودی پێ بگه‌یه‌نێت.
  که‌چی ئه‌وی که‌ خۆی بێ نیاز ده‌زانێ.
  تۆ ڕووی تێ ده‌که‌یت.
  وه‌ هیچ له‌سه‌ر تۆ نی یه‌  که‌ ئه‌و بێ بڕوایه‌ خۆی پاک نه‌کاته‌وه‌.
  به‌ڵام ئه‌و که‌سه‌ی که‌ به‌په‌له‌ دێ بۆ لات.
  وه‌ له‌خوا ده‌ترسێ.
  تۆ خۆتی لێ هه‌ڵه‌ ده‌که‌یت.
  وا مه‌که‌! بێ گومان ئه‌و ڕێنموونی یانه‌(ی که‌بۆت هاتووه‌) بێدارکه‌ره‌وه‌(ی ئاده‌می) یه‌.
  ئینجا ئه‌و که‌سه‌ی بیه‌وێ یادی خوا ده‌کات.
  که‌ ئه‌و ڕێنموونی یانه‌ش نوسراونه‌ته‌وه‌ له‌ چه‌ند په‌ڕه‌یه‌کی هێژای.
  پایه‌ بڵندی پاک.
  که‌ به‌ده‌ست نوێنه‌رانی.
  به‌ڕێزی خێر خواوه‌ن.
  به‌کوشت چێ(خراپترین نه‌فرینی لێ بێ) ئاده‌می، چه‌ند پێ نه‌زانه‌.
  بییرناکاته‌وه‌ بزانێ که‌ خوا له‌ چی دروستی کردووه‌؟ .
  له‌دڵۆپێک ئاو دروستی کردووه‌ و ڕێکی خستووه‌.
  له‌پاشان ڕێگای(چاک و خراپی) بۆ ئاسان کردووه‌.
  ئینجا ده‌یمرێنێ و ده‌یخاته‌ گۆڕه‌وه‌.
  له‌ پاشان کاتێ که‌ ویستی زیندووی ده‌کاته‌وه‌.
  به‌ڕاستی ئه‌وی که‌ خوا فه‌رمانی پێ داوه‌ هێشتا(ئاده‌میی) به‌جێ ی نه‌هێناوه‌.
  ده‌با مرۆڤ سه‌یری خوارده‌مه‌نیه‌که‌ی بکات.
  به‌ڕاستی ئێمه‌ له‌ هه‌وره‌وه‌ بارانمان داڕژاند چۆن داڕژاندنێک.
  له‌ پاشان زه‌وی مان له‌ت له‌ت کرد (به‌گیا) چۆن له‌ت کردنێک.
  ئینجا ڕووانمان له‌ناوییا دانه‌وێڵه‌.
  و ترێ و سه‌وزه‌.
  و زه‌یتون و دار خورما.
  و باخاتی چڕوپڕو.
  میوه‌ و له‌وه‌ڕ.
  بۆ ژیانی خۆتان و ئاژه‌ڵتان.
  کاتێک که‌ شاخه‌ و شرییخه‌(ی ڕۆژی دوایی) هات.
  ئه‌و ڕۆژه‌ی که‌ مرۆڤ ڕاده‌کات له‌ برای.
  و دایکی و باوکی.
  و ژنی و کوڕانی.
  هه‌موو یه‌کێک له‌وان له‌و ڕۆژه‌دا کارێکی وای هه‌یه ‌که‌  که‌س سه‌ر که‌سی تری نه‌په‌رژێ.
  زۆر ڕوخسار له‌و ڕۆژه‌دا گه‌ش و جوانن.
  ده‌م به‌ پێکه‌نیین و شادمانن.
  وه‌ زۆر ڕوخسار له‌و ڕۆژه‌دا، ته‌پوتۆزیان به‌سه‌ره‌وه‌یه‌.
  له‌ داماویدا ڕه‌ش داگیرساون.
  ئه‌وانه‌ ئه‌وانه‌ن که‌ بێ باوه‌ڕ و گوناهکار و تاوانبارن.
  کاتێک که‌ ڕۆژ پێچرایه‌وه‌و ڕووناکی نه‌ما.
  وه‌ ده‌مێک که‌ ئه‌ستێره‌کان هه‌ڵ وه‌رین و که‌وتنه‌ خواره‌وه‌ واته‌ تاریک بوون.
  وه‌ کاتێک که‌ کێوه‌کان خرانه‌ڕێ واته‌ له‌ شوێنی خۆیان خزێندران.
  وه‌ کاتێک که‌ وشتره‌ ئاوسه‌کان وازیان لێ هێنرا.
  وه‌ کاتێک که‌ جانه‌وه‌ران کۆکرانه‌وه‌.
  وه‌ ده‌مێک که‌ ده‌ریاکان هه‌ڵگیرسێنران واته‌ تێکه‌ڵ کران.
  وه‌ ساتێک که‌ هه‌موو گیانێک جووتکرایه‌وه‌ له‌گه‌ڵ لاشه‌دا.
  وه‌ کاتێک پرسیارکرا له‌ کچانی زینده‌ به‌ چاڵ.
  که‌ به‌چ گوناهێک کوژران.
  وه‌ کاتێک که‌نامه‌(ی کرده‌وه‌) بڵاوکرایه‌وه‌ و دابه‌شکران.
  وه‌ ده‌مێک که‌ ئاسمان داماڵێنراو پێچرایه‌وه‌.
  وه‌ کاتێک که‌ دۆزه‌خ هه‌ڵگیرسێنرا.
  وه‌ ساتێک که‌ به‌هه‌شت نزیک خرایه‌وه‌.
  ئه‌وکاته‌ هه‌موو که‌سێک ده‌زانێ که‌چی ئاماده‌ کردووه‌ بۆ خۆی له‌ چاکه‌و خراپه‌.
  سوێند به‌و(ئه‌ستێره‌ گه‌ڕۆکا) نه‌ی ده‌گه‌ڕێنه‌وه‌.
  سووڕاوه‌کانی خۆشاره‌وه‌کان.
  وه‌ به‌شه‌و که‌تاریک ده‌بێت.
  وه‌ به‌ به‌یانی که‌ هه‌ناسه‌ ده‌دات.
  بێگومان ئه‌و قورئانه‌ گوفتاری ڕه‌وانه‌کراوێکی پایه‌ به‌رزه‌ که‌ فریشته‌ی سرووشه‌.
  به‌هێزه‌، لای خاوه‌نی عه‌رش(خوای گه‌وره‌) ، خاوه‌ن پایه‌یه‌.
  قسه‌ ڕه‌وایه‌ له‌ناو فریشته‌دا، ده‌ست پاکه‌.
  هاوڕێکه‌تان(که‌ موحه‌ممه‌ده‌(صلی الله‌ علیه‌ وسلم)) شێت نی یه‌  وه‌ک ئێوه‌ ده‌ڵێن.
  سوێند به‌خوا بێگومان (فریشته‌ی سرووشی) دییوه‌ له‌ ئاسۆی ڕووندا.
  وه‌ ئه‌و ڕژده‌و چرووک نی یه‌ له‌ گه‌یاندنی سرووشدا.
  وه‌ ئه‌و(قورئانه‌) قسه‌ی شه‌یتانی ده‌رکراو له‌ به‌زه‌یی خوا نی یه‌ وه‌ک ئێوه‌ ده‌ڵێن.
  ئه‌وه‌ بۆ کوێ ده‌ڕۆن.
  ئه‌و قورئانه‌ ته‌نها ئامۆژگاری یه‌ بۆ هه‌موو جیهانیان.
  بۆ ئه‌و که‌سانه‌ی که‌ بیانه‌وێ به‌ڕێ ی ڕاست دا بڕۆن له‌ ئێوه‌.
  ئێوه‌ ئاره‌زوو(ی ڕێ ی ڕاست) ناکه‌ن مه‌گه‌ر کاتێک که‌ په‌روه‌ردگاری هه‌مووان بیه‌وێت وه‌ ناچارتان بکات پێ ی.
  کاتێک که‌ ئاسمان له‌ت بوو.
  وه‌ ده‌مێک که‌ ئه‌ستێره‌کان(که‌وتنه‌ خواره‌وه‌) به‌ په‌رش و بڵاوی.
  وه‌ ساتێک که‌ ده‌ریاکان تێکه‌ڵ کران.
  وه‌ ساتێک که‌ گۆڕه‌کان ژێره‌ و ژوور کران واته‌ مردووه‌کان هاتنه‌ ده‌ره‌وه‌.
  ئه‌و کاته‌ هه‌موو که‌سێک ده‌زانێت که‌ چی له‌پێشه‌وه‌ ناردوه‌و(چیشی) دوا خستوه‌.
  ئه‌ی ئینسان چی تۆی خه‌ڵتاندووه‌ به‌ په‌روه‌ردگاری گه‌وره‌و به‌خشنده‌ت.
  ئه‌و(په‌روه‌ردگار) ه‌ی که‌ دروستی کردوویت و ڕێکی خستویت و جیای کردویته‌وه‌  له‌ گیانله‌به‌رانی تر.
  له‌ هه‌ر وێنه‌یه‌کدا که‌ خۆی ویستبێتی یه‌کی خستوویت.
  وانی یه‌ (که‌ تێ ی گه‌یشتوویت) به‌ڵکو (ڕۆژی) پاداش به‌درۆ ده‌زانن.
  بێگومان چه‌ند چاودێرێکتان به‌سه‌ره‌وه‌یه‌.
  که‌ به‌ڕێزو نووسه‌رن.
  هه‌رچی بکه‌ن ده‌یزانن.
  به‌ڕاستی چاکان له‌ناو نازو نیعمه‌ت دان.
  بێگومان به‌دکاران له‌ دۆزه‌خان.
  له‌ ڕۆژی پاداشدا ده‌چنه‌ ناویه‌وه‌.
  وه‌ ئه‌وان لێ ی ده‌رناچن.
  تۆ چووزانیت که‌ ڕۆژی پاداش چی یه‌.
  دووباره‌ چووزانیت ڕۆژی پاداش چی یه‌.
  ڕۆژێکه‌ که‌ هیچ که‌س هیچی به‌ده‌ست نی یه‌ بۆ هیچ که‌س وه‌ فه‌رمان له‌و ڕۆژه‌دا هه‌ر بۆ خوایه‌.
  هاوار بۆ ته‌رازوو بازان.
  ئه‌وانه‌ی که‌ پێوانه‌ بکه‌ن(بۆ خۆیان) له‌سه‌ر(ماڵی) خه‌ڵک به‌ته‌واوی وه‌ری ده‌گرن.
  به‌ڵام کاتێک بۆیان پێوانه‌ یا کێشانه‌ بکه‌ن که‌میان ده‌ده‌نێ.
  ئایا ئه‌وانه‌ نازانن که‌ بێگومان زیندوو ده‌کرێنه‌وه‌.
  له‌ ڕۆژێکی گه‌وره‌دا.
  ڕۆژێک که‌ خه‌ڵک له‌به‌ر باره‌گای په‌روه‌ردگاری جیهانیان دا ده‌وه‌ستن.
  با په‌شیمان بنه‌وه‌ ، چونکه‌ به‌ڕاستی نامه‌ی تاوانباران له‌ ناو ده‌فته‌رێکی په‌ستی ڕه‌شدایه‌.
  تۆ چوزانییت ئه‌و ده‌فته‌ره‌ چی یه‌.
  ده‌فته‌رێکی نوسراوه‌.
  هاوار له‌و ڕۆژه‌دا بۆ بێ بڕوایان.
  ئه‌وانه‌ی که‌ بڕوا ناکه‌ن به‌ڕۆژی پاداشت دانه‌وه‌.
  که‌س ئه‌و ڕۆژه‌ به‌ درۆ نازانێت مه‌گه‌ر هه‌موو سته‌م کارێکی گوناهبار.
  هه‌ر کاتێک که‌ ئایه‌ته‌کانی ئێمه‌ی بۆ بخوێنرێته‌وه‌، ده‌ڵێ(ئه‌مانه‌) ئه‌فسانه‌ی پێشینانن.
  نه‌خێر وانی یه‌ به‌ڵکو ژه‌نگی ئه‌و(خراپانه‌ی) که‌ ده‌یانکرد په‌رده‌ی هێناوه‌ به‌سه‌ر دڵیاندا.
  نه‌خێر به‌ڕاستی ئه‌وان له‌و ڕۆژه‌دا، بێ به‌شن له‌ بینینی په‌روه‌ردگاریان.
  له‌ پاشان بێگومان ئه‌وان ده‌چنه‌ دۆزه‌خه‌وه‌.
  ئینجا پێیان ده‌ووترێت ئه‌مه‌ ئه‌وه‌یه‌ که‌ بڕواتان پێ نه‌ده‌کرد.
  به‌ڕاستی نامه‌ی (کرداری) چاکان له‌ناو ده‌فته‌رێکی به‌رزدایه‌.
  تۆ چوزانییت ئه‌و ده‌فته‌ره‌ چی یه‌؟ .
  ده‌فته‌رێکی نوسراو(ی ئه‌مه‌نده‌ به‌فه‌ڕه‌) ه‌.
  نزییکانی خودا ده‌یبینن.
  بێ گومان چاکان له‌ نازو نیعمه‌ت دان.
  له‌سه‌ر ته‌خت و باره‌گاوه‌ سه‌یر ده‌که‌ن.
  ده‌بینیت له‌ ڕوخساریاندا جوانی و گه‌شاوه‌یی خۆشگوزه‌رانیی.
  شه‌رابی پاکی سه‌ر به‌مۆریان ده‌رخوارد ده‌درێ.
  که‌ دوا قومی بۆنی میسکه‌، بۆ ئه‌وه‌ با پێشبڕکێ بکه‌ن پێشبڕکێ که‌ران.
  تێکه‌ڵ کراوی، له‌ ئاوی ته‌سنیمه‌.
  کانی یه‌که‌ که‌ نزیککراوه‌کان لێ ی ده‌خۆنه‌وه‌.
  بێگومان ئه‌وانه‌ی که‌ به‌دکار بوون پێ ده‌که‌نین به‌وانه‌ی که‌ بڕوایان هێنا بوو.
  وه‌ کاتێک که‌ به‌لایاندا بڕۆشتنایه‌ چاویان لێ داده‌گرتن.
  وه‌کاتێکیش بگه‌ڕانایه‌ته‌وه‌ بۆ لای ماڵ و منداڵیان، به‌ پێکه‌نین و گاڵته‌کردن(به‌ موسوڵمانان) ه‌وه‌ ده‌گه‌ڕانه‌وه‌.
  وه‌ کاتێکیش بیاندینایه‌ ئه‌یان وت: ئه‌مانه‌ گومڕان .
  له‌ کاتێکدا که‌(ئه‌وان) به‌ چاودێر نه‌ نێرراون بۆ سه‌ر موسوڵمانه‌کان، تا ئه‌م قسه‌یه‌ بکه‌ن.
  ئه‌مڕۆ که‌ ڕۆژی دوایی یه‌ ئه‌وانه‌ی که‌ بڕوادار بوون به‌ بێ بڕواکان پێ ده‌که‌نن.
  له‌سه‌ر قه‌نه‌فه‌و کورسی یه‌وه‌ سه‌یر ده‌که‌ن.
  تا بزانن تۆڵه‌ی ئه‌و بێ بڕوایانه‌ دراوه‌ته‌وه‌ له‌سه‌ر ئه‌و کرده‌وانه‌ی که‌ ده‌یان کرد له‌ دنیادا؟ .
  کاتێک که‌ ئاسمان له‌ت بوو.
  وه‌ مل که‌چی کرد بۆ په‌روه‌ردگاری و ده‌بێ واش بێ.
  و ساتێک که‌ زه‌وی ڕاکێشراو پان کرایه‌وه‌ واته‌ ڕاخرا.
  وه‌ ئه‌ویی تیابوو فڕێ ی داو هیچی له‌ناودا نه‌ما.
  وه‌ مل که‌چی کرد بۆ په‌روه‌ردگاری و ده‌بێ واش بێ.
  ئه‌ی ئینسان تۆ بێگومان تێکۆشه‌رییت به‌ره‌و په‌روه‌ردگارت به‌تێکۆشان ! ئه‌وسا پێ ی ده‌گه‌یت.
  ئینجا ئه‌و که‌سه‌ی که‌ نامه‌ی(کرده‌وه‌ی) درایه‌ ده‌ستی ڕاستی.
  ئه‌وسا پرسینه‌وه‌یه‌کی سووک و ئاسانی له‌گه‌ڵ ده‌کرێ.
  وه‌ به‌دڵ خۆشی ده‌گه‌ڕێته‌وه‌ بۆ لای که‌س و کاری.
  وه‌ ئه‌و که‌سه‌ی نامه‌ی له‌ پشته‌وه‌ درایه‌ ده‌ستی .
  ئه‌وه‌ به‌ زوویی داوای مردنی خۆی ده‌کات.
  وه‌ ده‌چێته‌ دۆزه‌خه‌وه‌.
  چونکه‌ بێگومان ئه‌و له‌ناو که‌س و کاری دا دڵ خۆش بووه‌.
  وه‌ ئه‌و وای گومان ده‌برد، که‌ هه‌رگیز ناگه‌ڕێته‌وه‌  لای خوا.
  نه‌خێر وانی یه‌ ! چونکه‌ به‌ڕاستی په‌روه‌ردگاری ئه‌و ئاگادار بووه‌ به‌و.
  سوێند به‌ سووریی که‌ناری ئاسمان.
  وه‌ به‌شه‌وو ئه‌و شتانه‌ی که‌ کۆیان ده‌کاته‌وه‌.
  وه‌ به‌مانگ کاتێک که‌ پڕ ده‌بێته‌وه‌.
  ئێوه‌ تێ ئه‌په‌ڕن له‌ حاڵێکه‌وه‌ بۆ حاڵێکی تر.
  ئیتر بۆچی بڕوا ناهێنن ؟.
  وه‌ کاتێک که‌ قورئانیان بۆ بخوێنرێته‌وه‌ سوژده‌ نابه‌ن، واته‌ مل که‌چی ناکه‌ن.
  به‌ڵام ئه‌وانه‌ی که‌ بێ بڕوان به‌ درۆی ئه‌زانن.
  وه‌ خوا چاک ئاگادار و زانایه‌ به‌وه‌ی که‌ له‌دڵی ده‌گرن.
  که‌واته‌ مژده‌یان بده‌رێ به‌ سزای سه‌خت.
  به‌ڵام ئه‌وانه‌ی که‌ بڕوایان هێناوه‌و کرده‌وه‌ باشه‌کانیان کردووه‌ بۆ ئه‌وان هه‌یه‌ پاداشتی بێ بڕانه‌وه‌.
  سوێند به‌ ئاسمانی خاوه‌ن بورجه‌کان.
  وه‌ به‌و ڕۆژه‌ی که‌ به‌ڵێنی پێدراوه‌.
  وه‌ به‌هه‌موو بینه‌رو بینراوێک، یا شایه‌ت و شایه‌تی له‌سه‌ر دراو یا ڕۆژی هه‌ینی و ڕۆژی عه‌ره‌فه‌.
  به‌کوشت چوون خاوه‌ن چاڵه‌کان واته‌ له‌ غه‌مه‌کان.
  ئه‌و ئاگره‌ی خاوه‌ن سوته‌مه‌نی و بڵێسه‌یه‌.
  کاتێک که‌ ئه‌وان دانیشتبوون به‌ده‌وری (ئاگره‌که) ‌دا.
  وه‌ ئه‌وان سه‌یری ئه‌وه‌یان ده‌کرد که‌ ده‌یان کرد به‌ بڕواداره‌کان.
  وه‌ ئه‌م سزایه‌شیان هه‌ر له‌به‌ر ئه‌وه‌ ده‌دران که‌ بڕوایان هێنابوو به‌خوای به‌ده‌سه‌ڵاتی سوپاس کراو.
  ئه‌وه‌ی که‌ خاوه‌نێتی ئاسمانان و زه‌ویی بۆ ئه‌وه‌، وه‌ خوا ئاگاداره‌ به‌سه‌ر هه‌موو شتێکدا.
  به‌ڕاستی ئه‌وانه‌ی که‌ ئازاری پیاو و ژنه‌ بڕواداره‌کانیان داو له‌پاشان په‌شیمان نه‌بوونه‌وه‌ ئه‌وه‌ بۆ ئه‌وان هه‌یه‌ سزای دۆزه‌خ، وه‌ سزای(ئاگری) سوتێنه‌ر.
  بێگومان ئه‌وانه‌ی بڕوایان هێناو کرده‌وه‌ چاکه‌کانیان کرد بۆ ئه‌وان هه‌یه‌ به‌هه‌شتانێک که‌ جۆگه‌ ئاوی زۆر ده‌ڕوات به‌ژێریاندا ئا ئه‌وه‌یه‌ سه‌رکه‌وتنی گه‌وره‌.
  به‌ڕاستی ده‌ست وه‌شاندنی په‌روه‌ردگاری تۆ زۆر سه‌خته‌.
  بێگومان هه‌ر ئه‌وه‌ که‌ له‌سه‌ره‌تاوه‌(مرۆڤ) دروست ده‌کات و(دوای مردن) زیندووی ده‌کاته‌وه‌.
  وه‌ هه‌ر ئه‌وه‌ لێخۆشبووی میهره‌بان.
  خاوه‌نی عه‌رش و به‌رزو پایه‌ دار.
  هه‌رچی بوێ ده‌یکات.
  ئایا پێت گه‌یشتووه‌ باس و به‌سه‌رهاتی له‌شکره‌کانی.
  فیرعه‌ون و سه‌موود.
  به‌ڵکو ئه‌وانه‌ی که‌ بێ بڕوا بوون هه‌میشه‌ له‌ به‌ درۆ زانینی (قورئان) دا.
  وه‌ خواش(به‌ ده‌سه‌ڵات و زانینی) له‌ پشتیانه‌وه‌ ده‌وری داون.
  به‌ڵکو ئه‌وه‌(ی که‌ به‌درۆی ده‌زانن) قورئانێکی گه‌وره‌و به‌ڕێزه‌.
  له‌ له‌وحێکی پارێزراو دایه‌.
  سوێند به‌ ئاسمان و ئه‌وه‌ی که‌ له‌شه‌وا ده‌رده‌که‌وێ.
  تۆ چوزانیت ده‌رکه‌وتووی شه‌و چی یه‌ ؟.
  ئه‌ستێره‌ی دره‌خشانی تاریکی کون که‌ره‌.
  سوێند به‌مانه‌ که‌س نی یه‌ که‌ چاودێرێکی به‌سه‌ره‌وه‌ نه‌بێ.
  ده‌ی با مرۆڤ سه‌رنج بدات که‌ له‌چی دروست کراوه‌.
  دروست کراوه‌ له‌ ئاوێکی فڕێ دراو، واته‌ هه‌ڵقوڵاو.
  که‌ ده‌رده‌چێ له‌ ناوه‌ندی پشت(ی پیاو) دانه‌ی (په‌راسووی) سنگ(ی ژن) ه‌وه‌.
  به‌ڕاستی خوا به‌ده‌سه‌ڵاته‌ له‌سه‌ر زیندوو کردنه‌وه‌ی.
  له‌ ڕۆژێکدا که‌ هه‌رچی نهێنی هه‌یه‌ ئاشکرا ده‌کرێ.
  ئه‌و نه‌ هێزێک شک ده‌بات و نه‌ پشتیوانێک.
  سوێند به‌ ئاسمانی خاوه‌ن باران.
  وه‌ به‌زه‌وی خاوه‌ن درزو قڵییش.
  ئه‌م(قورئانه‌) وته‌ی ڕاست و جیاکه‌ره‌وه‌یه‌.
  وه‌ گاڵته‌ نی یه‌.
  بێگومان بێ بڕواکان فێڵ ده‌که‌ن چۆن فێڵ کردنێک.
  وه‌ منیش نه‌خشه‌ ده‌کێشم بۆ هه‌ڵ وه‌شاندنه‌وه‌ی فێڵه‌کانیان چۆن نه‌خشه‌ کێشانێک واته‌ به‌ تۆڵه‌ لێ سه‌ندنیان.
  ئینجا مۆڵه‌تی بێ بڕواکان بده‌ که‌مێک لێیان بوه‌سته‌.
  به‌پاکی یادی په‌روه‌ردگاری هه‌ره‌ بڵندت بکه‌.
  ئه‌وه‌ی(هه‌موو شتێکی) دروست کردووه‌و ڕێکوپێکی کردووه‌.
  وه‌ ئه‌وه‌ی که‌ نه‌خشه‌ی کێشاوه‌(بۆ هه‌موو شتێک) ئینجا شاره‌زای کردووه‌.
  وه‌ ئه‌وه‌ی که‌ له‌وه‌ڕی ده‌رهێناوه‌.
  ئینجا ده‌یکات به‌ پوشی ڕه‌ش داگه‌ڕاو.
  ئه‌ی موحه‌ممه‌د(صلی الله‌ علیه‌ وسلم) قورئانت به‌سه‌ردا ده‌خوێنینه‌وه‌و هه‌رگیز بیرت ناچێته‌وه‌.
  مه‌گه‌ر ئه‌وه‌ی که‌ خوا بیه‌وێت بێگومان ئه‌و به‌ هه‌موو شتێکی ئاشکراو په‌نهان ئاگاداره‌.
  وه‌ یارمه‌تیت ده‌ده‌ین بۆ ڕێ ی ئاسان.
  ئینجا تۆش هه‌رده‌م ئامۆژگاری بکه‌ ئه‌گه‌ر سوودی گه‌یاند.
  بێگومان ئه‌وی له‌ خوا بترسێ په‌ندی لێ وه‌رده‌گرێ.
  وه‌ ئه‌وه‌ی زۆر خراپیش بێ خۆی لێ دوور ده‌خاته‌وه‌.
  ئه‌وی ده‌چێته‌ ناو ئاگری هه‌ره‌ گه‌وره‌وه‌.
  له‌پاشان نه‌ ده‌مرێ تیایدا(تا ڕزگاری بێت) وه‌ نه‌ ده‌ژی تێیدا به‌ ئاسایی.
  به‌ڕاستی سه‌رفراز بوو ئه‌وی که‌ خۆی پاک ڕاگرت.
  وه‌ناوی په‌روه‌ردگاری خۆی ده‌بات و که‌وته‌ نوێژ کردن واته‌ پاڕایه‌وه‌.
  به‌ڵکو ئێوه‌ ژیانی دنیا هه‌ڵ ده‌بژێرن.
  که‌چی(ژیانی) دوا ڕۆژ باشترو پایه‌ دارتره‌.
  بێگومان ئه‌مه‌ (ی که‌ باس کرا) له‌ نامه‌ی پێشوه‌کاندایه‌.
  نامه‌کانی ئیبراهیم و مووسا.
  ئایا پێت گه‌یشتووه‌ باسی ڕۆژی دوایی(داپۆشه‌ر)؟ .
  زۆر ده‌م و چاو له‌و ڕۆژه‌دا ترسناک و ڕیسواو شه‌رمه‌زارن.
  هه‌وڵده‌رێکی ڕه‌نجه‌ڕۆن.
  ده‌چنه‌ ناو ئاگری هه‌ره‌ گه‌رمه‌وه‌.
  ئاو ده‌درێن له‌سه‌رچاوه‌ی له‌ کوڵ و هه‌ره‌ گه‌رم.
  خۆراکیان هه‌ر دڕکی حوشتر خوار(ی ئاگریین) ه‌.
  نه‌ قه‌ڵه‌وی ده‌کات و نه‌ برسێتی لا ده‌بات.
  زۆر ڕوخسار له‌و ڕۆژه‌دا پاراوه‌ واته‌ جوان گه‌شن.
  ڕازیین له‌ کۆششی خۆیان.
  وان له‌ به‌هه‌شتی به‌رزو بڵندا.
  قسه‌ی هیچ و پوچی تێدا نابیستن.
  تێیدایه‌تی سه‌رچاوه‌ی ڕه‌وان.
  تێیدایه‌تی زۆر قه‌نه‌فه‌ و ته‌ختی به‌رز.
  وه‌ په‌رداخی دانراو.
  وه‌ پشتیی ڕیزکراو.
  وه‌ قاڵی ڕاخراو له‌ هه‌موو لایه‌که‌وه‌.
  ده‌ی بۆ ورد نابنه‌وه‌ له‌ حوشتر که‌ چۆن دروست کراوه‌.
  وه‌ له‌ ئاسمان که‌ چۆن به‌رز کراوه‌ته‌وه‌.
  وه‌ له‌ شاخه‌کان که‌ چۆن داکوتراون و دامه‌زرێنراون؟ .
  وه‌ له‌ زه‌وی که‌ چۆن ڕاخراوه‌.
  که‌وابوو ئامۆژگاری بکه‌، تۆ هه‌ر ئامۆژگارییت.
  تۆ ده‌سه‌ڵات دار نیت به‌سه‌ریاندا.
  به‌ڵام ئه‌و که‌سه‌ی که‌ پشت هه‌ڵکاو بێ بڕوا بێت.
  ئه‌وه‌ خوا سزای ده‌دات به‌ سزای زۆر گه‌وره‌.
  بێگومان هه‌ر بۆ لای ئێمه‌یه‌ گه‌ڕانه‌وه‌یان.
  له‌ پاشان به‌ڕاستی له‌سه‌ر ئێمه‌یه‌ لێ پرسینه‌وه‌یان.
  سوێند به‌ به‌ره‌به‌یان.
  وه‌ به‌ ده‌ شه‌وه‌ی ئه‌وه‌ڵی مانگی قوربان.
  وه‌ به‌تاک و جووت.
  وه‌ به‌شه‌وگار کاتێک که‌ تێ ده‌په‌ڕێت.
  ئایا ئه‌مانه‌ی که‌ سوێندیان پێ خورا شایسته‌ی سوێند پێ خواردن نین لای تێگه‌یشتوو.
  ئایا نابینی که‌ په‌روه‌ردگاری تۆ چی کرد به‌ گه‌لی عاد.
  ئیره‌م ؟ خاوه‌نی پایه‌ و ده‌سه‌ڵات.
  که‌ وێنه‌یان دروست نه‌کرابوو له‌ هه‌موو وڵاتدا.
  وه‌(چی کرد) به‌ گه‌لی سه‌موود ئه‌وانه‌ی که‌(شاخی) به‌ردیان ده‌تاشیی له‌ شیوو دۆڵه‌کاندا.
  وه‌ فیرعه‌ونی خاوه‌ن سنگی زۆر(وه‌ک ئه‌هرامه‌کان بن که‌ وه‌ک سنگ چوون به‌ زه‌وی) دا.
  ئه‌وانه‌ی که‌ یاخی بوون له‌ وڵاتدا.
  وه‌ زۆریان خراپه‌ تیاکرد.
  ئینجا په‌روه‌ردگاری تۆ دایگرتن به‌ قامچی سزا.
  به‌ڕاستی په‌روه‌ردگاری تۆ له‌ که‌مینی سته‌مکاراندایه‌.
  جا کاتێک که‌ خوا ئاده‌می تاقی کرده‌وه‌و ڕێزی گرت و نازو نیعمه‌تی به‌سه‌ردا ڕشت ئه‌وه‌ ده‌ڵێ ‌ په‌روه‌ردگارم ڕێزی گرتوم.
  وه‌ ئه‌گه‌ر تاقی کرده‌وه‌و ڕۆزی که‌م پێدا ئه‌و‌سا ده‌ڵێ په‌روه‌ردگارم ڕیسوای کردووم.
  نه‌ء وانی یه‌ (که‌ ئێوه‌ بیری لێ ده‌که‌نه‌وه‌) به‌ڵکو ئێوه‌ ڕێزی هه‌تیوان ناگرن.
  وه‌ هانی یه‌کتری ناده‌ن له‌سه‌ر خوارده‌مه‌نی دان(و به‌خێو کردنی) هه‌ژاران.
  به‌ڵکو سه‌ره‌ڕای ئه‌مه‌ش به‌شه‌ که‌له‌پور(ی به‌شداران) هه‌مووی(به‌ هه‌ڵپه‌) ده‌خۆن.
  وه‌ ماڵ و سامانتان خۆش ده‌وێت به‌ خۆش ویستنێکی زۆر.
  نابێ وا بکه‌ن ! کاتێک که‌ زه‌وی به‌ توندی درا به‌یه‌کدا و پاره‌ پاره‌ کرا.
  په‌روه‌ردگارت دێت و فریشته‌کانیش پۆل پۆل دێن.
  وه‌ له‌و ڕۆژه‌دا دۆزه‌خ ده‌هێنرێت(بۆ ساحه‌ی مه‌حشه‌ر) له‌و ڕۆژه‌دا ئینسان(کرده‌وه‌ی خۆی) بیر ده‌که‌وێته‌وه‌ به‌ڵام ئه‌و بیرکه‌وتنه‌وه‌یه‌ چ سوودێک به‌و ده‌گه‌یه‌نێت؟ .
  ئینجا به‌ داخه‌وه‌ ده‌ڵێ خۆزگه‌ له‌ دنیادا کاری چاکه‌م پێش بخستایه‌ بۆ ئه‌م ژیانه‌م.
  ئینجا له‌و ڕۆژه‌دا که‌س سزای که‌س نادات وه‌کو سزای خوا.
  وه‌ که‌س که‌له‌پچه‌ی که‌س ناکات وه‌کو که‌له‌پچه‌ کردنی خوا بۆ بێ باوه‌ڕان.
  له‌و ڕۆژه‌دا به‌ خوا په‌رست ده‌ووترێت ئه‌ی نه‌فسی به‌ ئارام.
  بگه‌ڕێره‌وه‌ بۆ لای په‌روه‌ردگاری خۆت به‌ ڕه‌زامه‌ندی و لێ ڕازی بوو.
  ئینجا بچۆره‌ ناو به‌نده‌ چاکه‌کانی من.
  و بچۆره‌ ناو به‌هه‌شتی منه‌وه‌.
  سوێند به‌م شاره‌(که‌ مه‌ککه‌) یه‌.
  وه‌ تۆ له‌و شاره‌دا نیشته‌جێ ی، که‌ ئازاردانی تۆی تێدا ڕه‌وا دراوه‌.
  وه‌ سوێند به‌ باوک و ئه‌وه‌ی که‌ لێ ی که‌وتۆته‌وه‌.
  سوێند به‌خوا به‌ڕاستی ئاده‌میزادمان دروست کردووه‌ له‌ ڕه‌نج و کێشه‌ و ناڕه‌حه‌تی دایه‌.
  ئایا وا ده‌زانێ که‌ که‌س ده‌سه‌ڵاتی به‌سه‌ریدا نی یه‌.
  به‌فیزه‌وه‌ ده‌ڵێ ماڵی زۆرم له‌ناو داوه‌و به‌خشیووه‌.
  ئایا وا ده‌زانێ که‌ که‌س نه‌ی دیوه‌.
  ئایا دوو چاومان نه‌داوه‌تێ.
  وه‌ زمانێک و دوو لێومان پێ نه‌داوه‌.
  وه‌ ڕێ ی چاک و خراپمان نیشان نه‌داوه‌.
  که‌چی هێشتا(زۆرێک له‌ خه‌ڵکی) په‌لاماری پله‌ی سه‌ختی نه‌داوه‌.
  تۆ چوزانییت پله‌ی سه‌خت کا‌مه‌یه‌.
  ئازاد کردنی کۆیله‌یه‌.
  و نان دانه‌ له‌ڕۆژی گرانی و برسێتی دا.
  به‌هه‌تیوی خزم.
  یا به‌ هه‌ژاری خاکه‌ سه‌ر واته‌ که‌فته‌کار.
  سه‌ره‌ڕای ئه‌مانه‌ش له‌و که‌سانه‌ بێ که‌ بڕوایان هێنابێ و ئامۆژگاری یه‌کتریان کردبێ به‌ ئارامگرتن و ئامۆژگاری یه‌کتریان کردبێ به‌ به‌زه‌یی و میهره‌بانی.
  ئه‌وانه‌ هاوه‌ڵانی ده‌ستی ڕاستن.
  وه‌ ئه‌وانه‌ی که‌ بێ بڕوا بوون به‌ موعجیزه‌و نیشانه‌کانی ئێمه‌ ئه‌وانه‌ هاوه‌ڵانی ده‌ستی چه‌پن.
  دایگرتوون ئاگری ده‌رگا داخراو.
  سوێند به‌خۆر و ڕووناکی یه‌که‌ی.
  وه‌ سوێند به‌مانگ که‌دوا به‌دوای ئه‌و هه‌ڵبێ.
  وه‌ سوێند به ‌ڕۆژ کاتێ ‌که‌خۆر ده‌رده‌خات.
  وه‌ سوێند به‌شه‌و که‌خۆر داده‌پۆشێ.
  وه‌ سوێند به‌ ئاسمان و سوێند به‌وه‌ی دروستی کردووه‌.
  وه‌ سوێند به‌ زه‌وی و ئه‌وه‌ی ڕای خستووه‌.
  وه‌ سوێند به‌ نه‌فس(ی ئاده‌می) و ئه‌وه‌ی ڕێک و پێک به‌دیهێناوه‌.
  ئینجا به‌ سرووشت ئاگاداری کرد به‌ به‌دکاری و پارێزکاریی خۆی.
  سوێند به‌ هه‌موو ئه‌وانه‌ به‌ڕاستی ڕزگاری بوو ئه‌و که‌سه‌ی که‌ نه‌فسی خۆی پاک کرده‌وه‌.
  بێگومان نا ئومێد بوو ئه‌و که‌سه‌ی که‌ نه‌فسی خۆی(به‌ گوناه) ون و تاوانبار کرد.
  بڕوای نه‌هێنا هۆزی سه‌موود به‌هۆی سه‌رکه‌شی یانه‌وه‌.
  کاتێک که‌ خراپترینیان هه‌ستایه‌وه‌ بۆ سه‌ربڕینی حوشتره‌که‌.
  ئینجا پێغه‌مبه‌ری خوا پێ ی وتن: واز بێنن له‌م حوشتری خوایه‌ و نۆره‌ ئاوه‌که‌ی.
  که‌چی بڕوایان پێ نه‌کردو حوشتره‌که‌یان سه‌ر بڕی ئینجا په‌روه‌ردگاری ئه‌وان سزای ڕشت به‌سه‌ریاندا به‌هۆی گوناهه‌کانیانه‌وه‌ و ته‌ختی کردن.
  وه‌(خوا) ناترسێ له‌ پاشه‌ڕۆژی ئه‌م (تۆڵه‌ لێ سه‌ندن)ه‌یان.
  سوێند به‌شه‌و کاتێک که‌(زه‌وی) داده‌پۆشێ.
  وه‌ به‌ڕۆژ کاتێ که‌ ڕووناک ده‌بێته‌وه‌.
  وه‌ به‌و زاته‌ی که‌ نێرو مێ ی دروست کردوه‌.
  به‌ڕاستی هه‌وڵ و کۆششی ئێوه‌ جۆراو جۆره‌.
  ئینجا ئه‌و که‌سه‌ی(ماڵ) ببه‌خشێ و له‌خوا بترسێت و پارێزکاربێت.
  وه‌ بڕوای ببێ به‌وه‌ی ‌ زۆرچاکه‌(لا اله‌ الا الله‌) یا به‌هه‌شت.
  ئه‌و زوو یارمه‌تی ده‌ده‌ین بۆ ڕێ ی ئاسان(که‌ چاکه‌) یه‌.
  وه‌ ئه‌و که‌سه‌ی ڕژدی بکات خۆی بێ نیاز بزانێ.
  وه‌ بڕوای نه‌بێ به‌چاکه‌(که‌ لا اله‌ الا الله‌ یه‌ یا به‌هه‌شت) ه‌.
  ئه‌وه‌ زوو ڕێ ی سه‌ختی بۆ ئاسان ده‌که‌ین.
  وه‌ سه‌روه‌ت و سامانه‌که‌ی قازانجی پێ ناگه‌یه‌نێ کاتێک که‌ تیا ده‌چێ.
  به‌ڕاستی له‌سه‌ر ئێمه‌یه‌ ڕێنموونیی.
  وه‌ هه‌ردوو جیهان هی ئێمه‌یه‌.
  من ئێوه‌م ترساند به‌ ئاگرێکی بڵێسه‌دار که‌ دۆزه‌خه‌.
  که‌س ناچێته‌ ناو دۆزه‌خه‌وه‌ مه‌گه‌ر خراپترین که‌س.
  ئه‌و که‌سه‌ی که‌ بڕوای نه‌بێ و پشتی هه‌ڵ کردبێ له‌ ئایینی ڕاست.
  وه‌ لێ ی دوور ده‌خرێته‌وه‌ پارێزکارترین که‌س.
  ئه‌وی ماڵی خۆی ده‌به‌خشێ تا (دڵ و ده‌روونی) پاک ببێته‌وه‌.
  له‌ کاتێکدا که‌س چاکه‌یه‌کی وای به‌سه‌ریه‌وه‌ نی یه‌ که‌پاداشت بدرێته‌وه‌.
  ته‌نها مه‌به‌ستی ڕه‌زامه‌ندی په‌روه‌ردگاری به‌رزو بڵنده‌.
  سوێند به‌خوا(ئه‌و که‌سه‌ی وابێت) له‌مه‌ولا ڕازی ده‌بێ به‌ پاداشتی دوا ڕۆژ.
  سوێند به‌ چێشته‌نگاو.
  وه‌ سوێند به‌شه‌و کاتێک که‌ ئارام ده‌گرێ، واته‌ بزرنگێته‌وه‌.
  په‌روه‌ردگارت وازی لێ نه‌هێناویت و لێت دڵگیر نه‌بووه‌.
  وه‌(پاداشتی) دوا ڕۆژ بۆتۆ چاکتره‌ له‌ دنیا.
  سوێند به‌خوا له‌مه‌ولا په‌روه‌ردگارت ئه‌وه‌نده‌ت پێ ده‌به‌خشێ که‌ ڕازی ببیت.
  ئایا تۆی نه‌دیی به‌هه‌تیوو حه‌وانیتیه‌وه‌.
  وه‌ تۆی نه‌دیی به‌سه‌ر لێ شێواو ڕێنموونیی کردیت.
  وه‌ تۆی نه‌دی به‌هه‌ژارو ده‌وڵه‌مه‌ندی کردیت.
  که‌واته‌(تۆش) هه‌تیوو مه‌چه‌وسێنه‌ره‌وه‌.
  وه‌ هه‌ڵمه‌شاخێ به‌ پرسیارکه‌ر (هه‌ژارو سواڵکه‌ر) دا.
  وه‌ نیعمه‌ت و به‌خششی په‌روه‌ردگارت ده‌ربخه‌ به‌یارمه‌تی هه‌ژاران.
  ئایا سنگمان بۆ ئاسووده‌و گوشاد نه‌کردییت.
  وه‌ دامان گرت لێت ئه‌و باره‌ گرانه‌ی.
  که‌ پشتی زۆر قورس کردبوویت.
  وه‌ ناوو ناوبانگتمان بۆ به‌رز کردیته‌وه‌.
  به‌ڕاستی له‌گه‌ڵ هه‌موو ته‌نگانه‌یه‌کدا خۆشی و ئاسانی دێت.
  بێگومان له‌ ڕاستی دا له‌گه‌ڵ هه‌موو ته‌نگانه‌یه‌کدا خۆشی و ئاسانی دێت.
  ئینجا که‌ له‌کارێک بوویته‌وه‌، خۆت ماندوو بکه‌(به‌ کارێکی تر) ه‌وه‌.
  وه‌ هه‌ر له‌ په‌روه‌ردگارت بپاڕێره‌وه‌ بۆ کاره‌کانت.
  به‌ناوی خوای به‌خشنده‌ی میهره‌بان،  سوێند به‌ هه‌نجیرو زه‌یتون.
  وه‌ سوێند به‌ طووری سینا.
  وه‌ به‌م شاری ئارام و بێ ترسه‌(که‌ مه‌ککه‌) یه‌.
  سوێند به‌خوا به‌ڕاستی ئینسانمان دروست کرد له‌ جوانترین شێوه‌دا.
  له‌ پاشان(ئه‌گه‌ر بێ باوه‌ڕبێ) ده‌یکه‌ین به‌ په‌ست ترینی هه‌موو په‌ستێک.
  مه‌گه‌ر ئه‌وانه‌ی که‌ بڕوایان هێناوه‌و کرده‌وه‌ چاکه‌کانیان کردووه‌ بۆ ئه‌وان هه‌یه‌ پاداشتی نه‌بڕاوه‌.
  جا ئیتر چی بێبڕوات ده‌کات به‌ ئایین.
  ئایا خوا فه‌رمان ڕه‌واتری هه‌موو فه‌رمان ڕه‌وایانێک نی یه‌ ؟ .
  ئه‌ی موحه‌ممه‌د(صلی الله‌ علیه‌ وسلم) بخوێنه‌ به‌ ناوی په‌روه‌ردگارته‌وه‌ که‌ هه‌موو شتێکی دروست کردووه‌.
  مرۆڤی دروست کردوه‌ له‌ خوێنێکی به‌ستوو.
  بخوێنه‌،په‌روه‌ردگاری تۆ(له‌ هه‌موو که‌س )به‌خشده‌تره‌.
  ئه‌وه‌ی که‌(مرۆڤی) فێر(ی نووسین) کردووه‌ به‌قه‌ڵه‌م.
  مرۆڤی شاره‌زا کردووه‌ به‌و شتانه‌ی که‌ نه‌ی ده‌زانی.
  به‌ڕاستی مرۆڤ یاخی ده‌بێ.
  که‌ خۆی ببینێ واده‌وڵه‌مه‌ند بووه‌.
  بێگومان هه‌ر بۆ لای په‌روه‌ردگاری تۆیه‌ گه‌ڕانه‌وه‌.
  ئایا بینیت ئه‌و که‌سه‌ی که‌ جڵه‌وگیریی ئه‌کات.
  له‌ به‌نده‌یه‌ک که‌نوێژ بکات ؟ .
  ئایا پێم بڵێ ئه‌گه‌ر(ئه‌و که‌سه‌) له‌سه‌ر ڕێی ڕاست بووایه‌.
  یا فه‌رمانی بدایه‌ به‌پارێزکاریی باشتر نه‌ده‌بوو.
  ئایا بینیت ئه‌گه‌ر بڕوای(به‌ ئایینی به‌ڕاستی) نه‌بێ و پشتی لێ هه‌ڵکات رزگاری ده‌بێ.
  ئایا نه‌ی زانییوه‌ که‌خوا ده‌ی بینێ.
  وا نی یه‌ (که‌ بیری لێ ده‌کاته‌وه‌)به‌ ڕاستی ئه‌گه‌ر واز نه‌هێنێ ڕای ده‌کێشین (به‌ قژی) پێشه‌سه‌ری.
  پێشه‌سه‌رێکی درۆزنی به‌ هه‌ڵه‌دا چوو.
  ئینجا با ئه‌و بانگی هاوڕێکانی خۆی بکات.
  ئێمه‌ش بانگی فریشته‌ی زه‌بر به‌ ده‌ست ده‌که‌ین.
  نه‌خێر،به‌ گوێ ی(ئه‌و که‌سانه‌)مه‌که‌ ،وه‌ کوڕنوش به‌ره‌و (له‌خوا)نزیک بکه‌وه‌ره‌وه‌.
  به‌ ناوی خوای به‌خشنده‌ی میهره‌بان،بێگومان ئێمه‌ قورئانمان نارده‌ خواره‌وه‌ له‌شه‌وی به‌فه‌ڕو به‌ڕێزدا.
  تۆ چوزانییت که‌ شه‌وی به‌فه‌ڕو ڕێز چی یه‌.
  شه‌وی به‌فه‌ڕو ڕێز چاکتره‌ له‌هه‌زار مانگ.
  له‌و شه‌وه‌دا فریشته‌ و جیبرییلیش  له‌ ناویاندا دێنه‌ خواره‌وه‌ به‌فه‌رمانی په‌روه‌ردگاریان له‌هه‌موو کاروبارێکدا.
  ئه‌و شه‌وه‌(کاتی) هێمنی و ئاشتیی ده‌بێ تا هه‌ڵاتنی شه‌به‌ق.
  ئه‌وانه‌ی که‌ بێ بڕوا بوون له‌ خاوه‌ن نامه‌ و بت په‌رستان ده‌ستیان هه‌ڵنه‌گرت(له‌و بێ بڕوایی یه‌) تا نیشانه‌ ڕوونه‌که‌یان بۆ هات.
  که‌ ئه‌ویش پێغه‌مبه‌رێکه‌ له‌ خواوه‌ چه‌ند په‌ڕه‌یه‌کی پاکیان (به‌سه‌ردا) ده‌خوێنێته‌وه‌.
  که‌ تیایانایه‌ چه‌ند نوسراو (سوره‌ت) ێکی به‌نرخ.
  وه‌ جیانه‌بوونه‌وه‌ ئه‌وانه‌ی که‌ په‌یامیان بۆ هاتبوو دوای ئه‌وه‌ نه‌بێ که‌ نیشانه‌ ڕوونه‌که‌یان بۆ هات (که‌ پێغه‌مبه‌ری ئیسلام) ه‌.
  له‌گه‌ڵ ئه‌وه‌شدا که‌ فه‌رمانیان پێ نه‌درا بوو مه‌گه‌ر به‌وه‌ی که‌ په‌رستشی خوا بکه‌ن به‌دڵسۆزی ملکه‌چی بۆ بکه‌ن خۆیان به‌ دوور بگرن له‌ هه‌موو بیرو باوه‌ڕێکی خوارو خێچ وه‌ نوێژ بکه‌ن و زه‌کات بده‌ن وه‌ ئه‌مه‌یه‌ ئاینی ڕاست.
  بێگومان ئه‌وانه‌ی که‌ بێ بڕوابوون له‌ خاوه‌ن په‌یام و بت په‌رسته‌کان له‌ ئاگری دۆزه‌خان تێیدا ده‌مێننه‌وه‌ به‌ ئێجگاریی ئا ئه‌وانه‌ خراپترینی هه‌موو دروست کراوێکن.
  به‌ڕاستی ئه‌وانه‌ی که‌ بڕوایان هێناو کرده‌وه‌ چاکه‌کانیان کرد ئا ئه‌وانه‌ چاکترینی هه‌موو دروستکراوێکن.
  پاداشتی ئه‌وان لای په‌روه‌ردگاریان به‌هه‌شتانێکه‌ جێ ی دانیشتن و مانه‌وه‌ی هه‌میشه‌یی یه‌ ڕووباره‌کان به‌ژێریاندا ده‌ڕوات ده‌مێننه‌وه‌ تێیدا به‌ ئێجگاری، خوا لێیان ڕازی بوو وه‌ ئه‌وان له‌خوا ڕازی بوون ئه‌مه‌ بۆ که‌سێکه‌ که‌له‌ خوا بترسێ.
  کاتێک زه‌وی هاته‌ له‌رزه‌ به‌له‌رزینی خۆی.
  وه‌ زه‌وی هه‌رچی شتی قورس و گرانی(ناوی) هه‌یه‌ هه‌مووی فڕێ دایه‌ ده‌ره‌وه‌.
  وه‌ ئینسان له‌و ڕۆژه‌دا ده‌ڵێ:  ئه‌وه‌ زه‌وی چی یه‌تی ؟ .
  له‌و ڕۆژه‌دا(زه‌وی) ده‌نگ و باسی خۆی ده‌گێڕێته‌وه‌.
  که‌ په‌روه‌ردگاری تۆ (وای) سرووش بۆ کردوه‌.
  له‌و ڕۆژه‌دا خه‌ڵکی ده‌رده‌چن به‌په‌ڕاگه‌نده‌ و په‌شێوی تا(پاداشتی) کرده‌وه‌ی خۆیان نیشان بدرێ.
  ئینجا هه‌رکه‌سێک به‌ ئه‌ندازه‌ی هه‌ره‌ وردیله‌یه‌ک چاکه‌ی کردبێ ده‌یبینێته‌وه‌.
  وه‌ هه‌ر که‌سێک به‌ ئه‌ندازه‌ی هه‌ره‌ وردیله‌یه‌ک خراپه‌ی کردبێ ده‌یبینێته‌وه‌.
  سوێند به‌ ئه‌سپانی تاوده‌ر(که‌ ده‌پڕمێنن) چۆن پڕمه‌یه‌ک.
  وه‌ سوێند به‌ ئاگر هه‌ڵگیرسێنه‌ران له‌به‌رد به‌ناڵی سمیان.
  وه‌ سوێند به‌ (ئه‌سپانی) هێرش به‌ران له‌ به‌یانیان دا.
  که‌ به‌وه‌ ته‌پ و تۆز هه‌ڵده‌ستێنن.
  وه‌ به‌و ته‌پ و تۆزه‌وه‌، خۆیان ده‌که‌ن به‌ ناوه‌ڕاستی کۆمه‌ڵی دوژمندا.
  به‌ڕاستی ئینسان بۆ په‌روه‌ردگاری نا سوپاسه‌.
  وه‌ بێگومان خۆی له‌سه‌ر ئه‌م ناسوپاسی یه‌ شایه‌ته‌.
  وه‌ به‌ڕاستی ئینسان بۆ خۆشه‌ویستی ماڵی دنیا زۆر به‌گیره‌.
  ده‌ی ئایا نازانی کاتێک که‌ مردووی ناو گۆڕه‌کان زیندوو کرانه‌وه‌، واته‌ هێنرانه‌ ده‌ره‌وه‌.
  وه‌ ئاشکرا بوو هه‌رچی ڕازی ناو دڵانه‌.
  بێگومان په‌روه‌ردگاریان له‌و ڕۆژه‌دا ئاگاداره‌ به‌ کرده‌وه‌یان.
  ڕۆژی داچڵه‌کێنه‌ر، ناوه‌ بۆ ڕۆژی قیامه‌ت.
  ئاخۆ چۆن بێ ئه‌و ڕۆژه‌ ؟ .
  تۆ چوزانییت ئه‌و ڕۆژه‌ چی یه‌.
  ڕۆژێکه‌ خه‌ڵکی وه‌ک په‌پوله‌ی په‌راگه‌نده‌ بڵاوده‌بنه‌وه‌.
  وه‌ شاخه‌کان وه‌ک خوری شیکراویان لێ دێت.
  ئینجا ئه‌وه‌ی کێشی(چاکه‌کانی) قورس و گران بێ.
  ئه‌وه‌ ئه‌و که‌سه‌ له‌ گوزه‌رانێکی په‌سه‌ندا ئه‌بێ.
  وه‌ ئه‌وه‌ی کێشی(چاکه‌کانی) سووک بێ.
  ئه‌وه‌ جێ ی ئه‌و (هاویه‌) یه‌.
  تۆ چوزانییت (هاویه‌) چی یه‌.
  ئاگرێکی هه‌ڵگیرساوه‌.
  ئێوه‌ی بێ ئاگا کردووه‌ شانازیتان به‌ زۆریی سه‌روه‌ت و سامانه‌وه‌.
  تا ده‌مرن و ده‌چن بۆ گۆڕستان.
  وامه‌که‌ن ! له‌مه‌ولا ده‌زانن.
  دووباره‌ وامه‌که‌ن له‌مه‌ولا ده‌زانن.
  وانی یه‌ (وه‌کو خۆتان ده‌یزانن) ئه‌گه‌ر(ئه‌نجامی خۆتان) بزانیایه‌ به‌دڵنیایی یه‌وه‌ وا بێ ئاگا نه ‌ئه‌بوون.
  سوێند به‌خوا بێگومان دۆزه‌خ ده‌بینن.
  دووباره‌ سوێند به‌خوا دڵنیا بن به‌ چاوی ڕاسته‌قینه‌ ده‌ی بینن.
  له‌ پاشان سوێند به‌خوا له‌و ڕۆژه‌دا پرسیاری هه‌موو به‌هره‌یه‌کتان لێ ده‌کرێ.
  سوێند به‌کات.
  بێگومان هه‌موو خه‌ڵکی له‌ زیاندایه‌.
  مه‌گه‌ر ئه‌وانه‌ی که‌ بڕوایان هێنابێ و کرده‌وه‌ چاکه‌کانیان کردبێ وه‌ ئامۆژگاری یه‌کتریان کردبێ به‌ ئایینی ڕاست وه‌ ئامۆژگاری یه‌کتریان کردبێ به‌ ئارام گرتن.
  سزاو له‌ناوچوون بۆ هه‌موو نه‌نگ گرێکی به‌دگۆ واته‌ عه‌يب گرێکی تانه‌ ده‌ر.
  ئه‌وه‌ی که‌ هه‌رماڵ و سامان کۆ ده‌کاته‌وه‌و ده‌یژمێرێ.
  وا ده‌زانێ که‌ ماڵه‌که‌ی هه‌ر ده‌یهێڵێته‌وه‌.
  نه‌خێر وانی یه‌، بێگومان فڕێ ده‌درێته‌‌ ناو ئاگرێکی تێکشکێنه‌ره‌وه‌.
  تۆ چووزانیت ئه‌و ئاگره‌ چی یه‌.
  ئاگرێکی تاودراوی خوایی یه‌.
  که‌ دێ به‌سه‌ر دڵاندا واته‌ هوروژم ده‌باته‌ سه‌ر دڵان.
  بێگومان ئه‌و ئاگره‌ داخراوه‌ له‌سه‌ریان و ده‌رچوونیان نی یه‌.
  زنجیر کراون  له‌ناو چه‌ند کۆتێکی ڕاکشاودا واته‌ به‌ستراونه‌ته‌وه‌ به‌چه‌ند ستو‌نێکی به‌رزو بڵنده‌وه‌.
  ئایا نه‌ت بینی که‌ په‌روه‌ردگارت چی کرد به‌ خاوه‌ن فیله‌کان؟ .
  ئایا فڕوفێڵه‌که‌یانی پوچه‌ڵ نه‌کرده‌وه‌.
  وه‌ ناردیه‌ سه‌ریان باڵنده‌ی زۆر پۆل پۆل.
  به‌رد بارانیان ده‌کردن به‌ ورده‌ زیخی گڵین.
  سه‌رئه‌نجام وه‌ک کای خوراوی لێ کردن.
  له‌شکری ئه‌بره‌هه‌ی له‌ ناو برد له‌به‌ر هۆگری قوڕه‌یش.
  هۆگریان به‌ هاتوو چۆی زستانان و هاوینانه‌وه‌ واته‌ تا لێیان تێک نه‌چێ.
  ده‌با خاوه‌نی ئه‌م خانه‌(که‌عبه‌) یه‌ بپه‌رستن.
  ئه‌و زاته‌ی که‌ له‌برسێتی دا(ڕزگاری کردن و) خوارده‌مه‌نی بۆ ناردن وه‌ له‌ ترس و بیم(پاراستنی و) دڵنیای کردن.
  ئاخۆ دیت ئه‌وکه‌سه‌ی که‌ بڕوای به‌ ئایین نی یه‌؟ .
  ئه‌وه‌ که‌سێکه‌ که‌ پاڵ به‌ هه‌تیوه‌وه‌ ده‌نێ.
  وه‌ هانی خه‌ڵک نادات بۆ خوارده‌مه‌نی دان به‌ هه‌ژاران.
  ئینجا وای بۆ نوێژ که‌ران.
  ئه‌وانه‌ی که‌ له‌ نوێژه‌که‌یان بێ ئاگان.
  ئه‌وانه‌ی که‌ ڕووپامایی ده‌که‌ن.
  وه‌ یارمه‌تی خه‌ڵک ناده‌ن واته‌ هه‌موو چاکه‌یه‌ک ده‌گرنه‌وه‌ له‌ مه‌ردووم.
  بێگومان ئێمه‌ پێمان به‌خشیت شتێکی زۆر گه‌وره‌و به‌فه‌ڕ(که‌ پێغه‌مبه‌رێتی) یه‌.
  ده‌ی که‌واته‌ نوێژ بکه‌ بۆ په‌روه‌ردگارت وه‌ قوربانی سه‌ر ببڕه‌.
  بێگومان هه‌ر ناحه‌زت دوا بڕاوه‌.
  بڵێ: ئه‌ی بێ بڕوایینه‌.
  من ئه‌و(بتان) ه‌ ناپه‌رستم که‌ ئێوه‌ ده‌ی په‌رستن.
  وه‌ ئێوه‌ش ئه‌و(خوای) ه‌ ناپه‌رستن که‌ من ده‌ی په‌رستم.
  وه‌من ئه‌و خوا په‌رستی یه‌ ناکه‌م که‌ ئێوه‌ ده‌یکه‌ن.
  وه‌ ئێوه‌ش ئه‌و خوا په‌رستی یه‌ ناکه‌ن که‌ من ده‌یکه‌م.
  ئایینی خۆتان بۆ خۆتان و ئایینی خۆم بۆ خۆم.
  کاتێک که‌ یارمه‌تی و کۆمه‌کی خوا هات له‌گه‌ڵ سه‌رکه‌وتن ، شاری مه‌ککه‌ ئازاد کرا.
  وه‌ خه‌ڵکت دیی که‌ پۆل پۆل دێنه‌ ناو ئایینی خواوه‌.
  ئه‌وسا ئیتر په‌روه‌ردگارت به‌ پاک ڕابگره‌ به‌هۆی ستایشی یه‌وه‌، وه‌ داوای لێبوردنی لێ بکه‌ چونکه‌ بێگومان ئه‌و زۆر گیراکه‌ری په‌شیمانی یه‌.
  له‌ناوچێ هه‌ردوو ده‌ستی ئه‌بوله‌هه‌ب وه‌ له‌ ناویش چوو.
  سوودی پێ نه‌گه‌یاند دارایی یه‌که‌یی و ئه‌وه‌ی که‌ کردی له‌ دوژمنایه‌تی پێغه‌مبه‌ر(صلی الله‌ علیه‌ وسلم) دا.
  بێگومان له‌مه‌ولا ده‌چێته‌ ناو ئاگری بڵێسه‌ دار.
  له‌گه‌ڵ ژنه‌که‌یدا، که‌ هه‌ڵگری دارو چاووگه‌ (بۆ نانه‌وه‌ی ئاژاوه‌)ه‌.
  هه‌میشه‌ گوریسێکی بادراو(له‌په‌لی خورمایی ئاگرین) وا له‌ گه‌ردنیدا.
  بڵێ: ئه‌وه‌ خوای تاک و ته‌نیا.
  ئه‌و خوایه‌ی بێ نیاز و جێ ی نیاز و ئومێده‌.
  که‌سی لێ نه‌بووه‌و له‌که‌س نه‌بووه‌.
  وه‌ هه‌رگیز هیچ که‌س هاوشێوه‌ و هاوتای نی یه‌.
  ئه‌ی موحه‌ممه‌د(صلی الله‌ علیه‌ وسلم) بڵێ: په‌نا ده‌گرم به‌ دروست که‌ری بوونه‌وه‌ر واته‌ به‌ره‌به‌یان.
  له‌ زیانی ئه‌وه‌ی که‌ دروستی کردووه‌.
  وه‌ له‌ زیانی تاریکی کاتێک که‌ دابێ.
  وه‌ له‌ زیانی فووکه‌ران(جادوو که‌ران) به‌ گرێ یاندا.
  وه‌ له‌ زیانی به‌خیل و حه‌سوود کاتێک که‌ حه‌سوودی ببات.
  ئه‌ی موحه‌ممه‌د(صلی الله‌ علیه‌ وسلم) بڵێ: په‌نا ده‌گرم به‌ په‌روه‌ردگاری خه‌ڵکی.
  پادشای خه‌ڵکی.
  په‌رستراوی خه‌ڵکی.
  له‌ زیانی وه‌سوه‌سه‌ په‌یداکه‌ری خۆ په‌نهان که‌ر.
  ئه‌وه‌ی که‌ وه‌سوه‌سه‌ ئه‌خاته‌ دڵی خه‌ڵکی.
  له‌ جنۆکه‌ و له‌ ئاده‌میزاد.
